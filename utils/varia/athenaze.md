- [Κεφάλαιον Αʹ (1)](#κεφάλαιον-αʹ-1)
  - [Ο ΔΙΚΑΙΟΠΟΛΙΣ (α)](#ο-δικαιοπολις-α)
  - [Ο ΔΙΚΑΙΟΠΟΛΙΣ (β)](#ο-δικαιοπολις-β)
  - [Ο ΟΙΚΟΣ](#ο-οικος)
  - [Ο ΚΛΗΡΟΣ](#ο-κληρος)
- [Κεφάλαιον Βʹ (2)](#κεφάλαιον-βʹ-2)
  - [Ο ΞΑΝΘΙΑΣ (α)](#ο-ξανθιας-α)
  - [Ο ΔΟΥΛΟΣ ΑΡΓΟΣ ΕΣΤΙΝ](#ο-δουλος-αργος-εστιν)
  - [Ο ΞΑΝΘΙΑΣ (β)](#ο-ξανθιας-β)
  - [ΜΕΤΑ ΜΕΣΗΜΒΡΙΑΝ](#μετα-μεσημβριαν)
  - [Ο ΔΟΥΛΟΣ](#ο-δουλος)
- [Κεφάλαιον Γʹ (3)](#κεφάλαιον-γʹ-3)
  - [Ο ΑΡΟΤΟΣ (α)](#ο-αροτος-α)
  - [Ο ΑΡΟΤΟΣ (β)](#ο-αροτος-β)
  - [ΟΙ ΓΕΩΡΓΟΙ ΚΑΙ ΤΑ ΔΕΝΔΡΑ](#οι-γεωργοι-και-τα-δενδρα)
  - [ΟΙ ΒΟΕΣ](#οι-βοες)
- [Κεφάλαιον Δʹ (4)](#κεφάλαιον-δʹ-4)
  - [ΠΡΟΣ ΤΗΙ ΚΡΗΝΗΙ (α)](#προς-τηι-κρηνηι-α)
  - [Η ΔΕΣΠΟΙΝΑ ΚΑΙ Η ΔΟΥΛΗ](#η-δεσποινα-και-η-δουλη)
  - [ΠΡΟΣ ΤΗΙ ΚΡΗΝΗΙ (β)](#προς-τηι-κρηνηι-β)
  - [Η ΜΕΛΙΤΤΑ ΚΑΙ ΑΙ ΦΙΛΑΙ](#η-μελιττα-και-αι-φιλαι)
  - [ΑΙ ΓΥΝΑΙΚΕΣ ΤΟΥΣ ΑΝΔΡΑΣ ΠΕΙΘΟΥΣΙΝ](#αι-γυναικες-τους-ανδρας-πειθουσιν)
- [Κεφάλαιον Εʹ (5)](#κεφάλαιον-εʹ-5)
  - [ΑΙ ΚΟΡΑΙ ΤΑ ΠΡΟΒΑΤΑ ΟΡΩΣΙΝ](#αι-κοραι-τα-προβατα-ορωσιν)
  - [Ο ΛΥΚΟΣ (α)](#ο-λυκος-α)
  - [Ο ΛΥΚΟΣ (β)](#ο-λυκος-β)
  - [Ο ΔΟΥΛΟΣ ΤΟΝ ΚΥΝΑ ΟΥ ΦΙΛΕΙ](#ο-δουλος-τον-κυνα-ου-φιλει)
  - [Ο ΑΡΓΟΣ ΤΑ ΠΡΟΒΑΤΑ ΣΩΙΖΕΙ](#ο-αργος-τα-προβατα-σωιζει)
- [Κεφάλαιον Ϝʹ (6)](#κεφάλαιον-ϝʹ-6)
  - [Ο ΜΥΘΟΣ (α)](#ο-μυθος-α)
  - [Ο ΔΙΚΑΙΟΠΟΛΙΣ ΑΓΑΝΑΚΤΕΙ](#ο-δικαιοπολις-αγανακτει)
  - [Ο ΜΥΘΟΣ (β)](#ο-μυθος-β)
  - [Ο ΘΗΣΕΥΣ ΤΗΝ ΑΡΙΑΔΝΗΝ ΚΑΤΑΛΕΙΠΕΙ](#ο-θησευς-την-αριαδνην-καταλειπει)
- [Κεφάλαιον Ζʹ (7)](#κεφάλαιον-ζʹ-7)
  - [Ο ΚΥΚΛΩΨ (α)](#ο-κυκλωψ-α)
  - [Ο ΚΥΩΝ ΚΑΙ ΤΟ ΠΡΟΒΑΤΟΝ](#ο-κυων-και-το-προβατον)
  - [Ο ΚΥΚΛΩΨ (β)](#ο-κυκλωψ-β)
  - [ΤΟ ΤΟΥ ΜΥΘΟΥ ΤΕΛΟΣ](#το-του-μυθου-τελος)
  - [Ο ΤΟΥ ΘΗΣΕΩΣ ΠΑΤΗΡ ΑΠΟΘΝΗΙΣΚΕΙ](#ο-του-θησεως-πατηρ-αποθνηισκει)
- [Κεφάλαιον Ηʹ (8)](#κεφάλαιον-ηʹ-8)
  - [ΠΡΟΣ ΤΟ ΑΣΤΥ (α)](#προς-το-αστυ-α)
  - [ΟΙ ΘΕΟΙ ΤΟΥΣ ΕΡΓΑΖΟΜΕΝΟΥΣ ΦΙΛΟΥΣΙΝ](#οι-θεοι-τους-εργαζομενους-φιλουσιν)
  - [ΠΡΟΣ ΤΟ ΑΣΤΥ (β)](#προς-το-αστυ-β)
  - [ΠΟΛΕΜΑΡΧΟΣ ΚΑΙ ΟΙ ΠΑΙΔΕΣ](#πολεμαρχος-και-οι-παιδες)
  - [Ο ΟΔΥΣΣΕΥΣ ΚΑΙ Ο ΑΙΟΛΟΣ](#ο-οδυσσευς-και-ο-αιολος)
- [Κεφάλαιον Θʹ (9)](#κεφάλαιον-θʹ-9)
  - [Η ΠΑΝΗΓΥΡΙΣ (α)](#η-πανηγυρις-α)
  - [Η ΠΑΝΗΓΥΡΙΣ (β)](#η-πανηγυρις-β)
  - [ΤΟ ΤΗΣ ΜΕΛΙΤΤΗΣ ΟΝΑΡ](#το-της-μελιττης-οναρ)
  - [Ο ΟΔΥΣΣΕΥΣ ΚΑΙ Η ΚΙΡΚΗ](#ο-οδυσσευς-και-η-κιρκη)
- [Κεφάλαιον Ιʹ (10)](#κεφάλαιον-ιʹ-10)
  - [Η ΣΥΜΦΟΡΑ (α) \[Italiano\]](#η-συμφορα-α-italiano)
  - [Η ΣΥΜΦΟΡΑ (α) \[English, 2nd ed.\]](#η-συμφορα-α-english-2nd-ed)
  - [ΟΙ ΑΓΑΘΟΙ ΠΟΛΙΤΑΙ](#οι-αγαθοι-πολιται)
  - [Η ΣΥΜΦΟΡΑ (β) \[Italian\]](#η-συμφορα-β-italian)
  - [Η ΣΥΜΦΟΡΑ (β) \[English, 2nd ed.\]](#η-συμφορα-β-english-2nd-ed)
  - [Ο ΟΔΥΣΣΕΥΣ ΤΟΥΣ ΕΤΑΙΡΟΥΣ ΑΠΟΛΛΥΣΕΙΝ](#ο-οδυσσευς-τους-εταιρους-απολλυσειν)
- [Κεφάλαιον ΙΑʹ (11)](#κεφάλαιον-ιαʹ-11)
  - [Ο ΙΑΤΡΟΣ (α)](#ο-ιατρος-α)
  - [ΕΝ ΤΩΙ ΑΝΤΡΩΙ](#εν-τωι-αντρωι)
  - [Ο ΙΑΤΡΟΣ (β)](#ο-ιατρος-β)
  - [Ο ΔΗΜΟΚΗΔΗΣ ΤΟΝ ΒΑΣΙΛΕΑ ΙΑΤΡΕΥΕΙ](#ο-δημοκηδης-τον-βασιλεα-ιατρευει)
- [Κεφάλαιον ΙΒʹ (12)](#κεφάλαιον-ιβʹ-12)
  - [Η ΝΑΥΣΙΚΑΑ](#η-ναυσικαα)
  - [ΠΡΟΣ ΤΟΝ ΠΕΙΡΑΙΑ (α)](#προς-τον-πειραια-α)
  - [ΠΡΟΣ ΤΟΝ ΠΕΙΡΑΙΑ (β)](#προς-τον-πειραια-β)
  - [Ο ΘΕΟΣ ΜΕΓΑΣ ΕΣΤΙΝ](#ο-θεος-μεγας-εστιν)
- [Κεφάλαιον ΙΓʹ (13)](#κεφάλαιον-ιγʹ-13)
  - [ΠΡΟΣ ΤΗΝ ΣΑΛΑΜΙΝΑ (α)](#προς-την-σαλαμινα-α)
  - [ΠΡΟΣ ΤΗΝ ΣΑΛΑΜΙΝΑ (β)](#προς-την-σαλαμινα-β)
  - [Η ΑΡΕΤΗ ΑΕΙ ΤΗΝ ΥΒΡΙΝ ΝΙΚΑΙ](#η-αρετη-αει-την-υβριν-νικαι)
- [Κεφάλαιον ΙΔʹ (14)](#κεφάλαιον-ιδʹ-14)
  - [Η ΕΝ ΤΑΙΣ ΘΕΡΜΟΠΥΛΑΙΣ ΜΑΧΗ (α)](#η-εν-ταις-θερμοπυλαις-μαχη-α)
  - [Η ΕΝ ΤΑΙΣ ΘΕΡΜΟΠΥΛΑΙΣ ΜΑΧΗ (β)](#η-εν-ταις-θερμοπυλαις-μαχη-β)
  - [ΔΥΟ ΑΝΘΡΩΠΟΙ ΕΡΙΖΟΥΣΙΝ](#δυο-ανθρωποι-εριζουσιν)
  - [ΟΙ ΠΕΡΣΑΙ ΤΑ ΥΠΕΡ ΘΕΡΜΟΠΥΛΩΝ ΣΤΕΝΑ ΑΙΡΟΥΣΙΝ](#οι-περσαι-τα-υπερ-θερμοπυλων-στενα-αιρουσιν)
- [Κεφάλαιον ΙΕʹ (15)](#κεφάλαιον-ιεʹ-15)
  - [Η ΕΝ ΤΗΙ ΣΑΛΑΜΙΝΙ ΜΑΧΗ (α)](#η-εν-τηι-σαλαμινι-μαχη-α)
  - [Η ΕΝ ΤΗΙ ΣΑΛΑΜΙΝΙ ΜΑΧΗ (β)](#η-εν-τηι-σαλαμινι-μαχη-β)
  - [OΙ ΘΕΟΙ ΤΟΝ ΞΕΡΞΗΝ ΕΚΟΛΑΣΑΝ](#oι-θεοι-τον-ξερξην-εκολασαν)
  - [ΟΙ ΠΕΡΣΑΙ ΤΑΣ ΑΘΗΝΑΣ ΑΙΡΟΥΣΙΝ](#οι-περσαι-τας-αθηνας-αιρουσιν)
- [Κεφάλαιον ΙΣʹ (16)](#κεφάλαιον-ιςʹ-16)
  - [ΜΕΤΑ ΤΗΝ ΕΝ ΤΗΙ ΣΑΛΑΜΙΝΙ ΜΑΧΗΝ (α)](#μετα-την-εν-τηι-σαλαμινι-μαχην-α)
  - [ΜΕΤΑ ΤΗΝ ΕΝ ΤΗΙ ΣΑΛΑΜΙΝΙ ΜΑΧΗΝ (β)](#μετα-την-εν-τηι-σαλαμινι-μαχην-β)
  - [Η ΑΙΓΙΝΑ](#η-αιγινα)
  - [Ο ΞΕΡΞΗΣ ΠΡΟΣ ΤΗΝ ΑΣΙΑΝ ΑΝΑΧΩΡΕΙ](#ο-ξερξης-προς-την-ασιαν-αναχωρει)


# Κεφάλαιον Αʹ (1)
## Ο ΔΙΚΑΙΟΠΟΛΙΣ (α)

Ὁ Δικαιόπολις Ἀθηναῖός ἐστιν· οἰκεῖ δὲ ὁ Δικαιόπολις οὐκ ἐν ταῖς Ἀθήναις ἀλλὰ ἐν τοῖς ἀγροῖς· αὐτουργὸς γάρ ἐστιν. Γεωργεῖ οὖν τὸν κλῆρον καὶ πονεῖ ἐν τοῖς ἀγροῖς. Χαλεπὸς δέ ἐστιν ὁ βίος· ὁ γὰρ κλῆρός ἐστι μικρός, μακρὸς δὲ ὁ πόνος.
Ἀεὶ οὖν πονεῖ ὁ Δικαιόπολις καὶ πολλάκις στενάζει καὶ λέγει· «Ὦ Ζεῦ, χαλεπός ἐστιν ὁ βίος· ἀπέραντος γάρ ἐστιν ὁ πόνος, μικρὸς δὲ ὁ κλῆρος καὶ οὐ πολὺν σῖτον παρέχει». 
Ἀλλὰ ἰσχυρός ἐστιν ὁ ἄνθρωπος καὶ ἄοκνος· πολλάκις οὖν χαίρει· ἐλεύθερος γάρ ἐστι καὶ αὐτουργός· φιλεῖ δὲ τὸν οἶκον. Καλὸς γάρ ἐστιν ὁ κλῆρος καὶ σῖτον παρέχει οὐ πολὺν ἀλλὰ ἱκανόν.

## Ο ΔΙΚΑΙΟΠΟΛΙΣ (β)

Ὁ Δικαιόπολις ἐν τῷ ἀγρῷ πονεῖ· τὸν γὰρ ἀγρὸν σκάπτει. Μακρός ἐστιν ὁ πόνος καὶ χαλεπός· τοὺς γὰρ λίθους ἐκ τοῦ ἀγροῦ φέρει. Μέγαν λίθον αἴρει καὶ φέρει πρὸς τὸ ἕρμα. Ἰσχυρός ἐστιν ὁ ἄνθρωπος ἀλλὰ πολὺν χρόνον πονεῖ καὶ μάλα κάμνει. Φλέγει γὰρ ὁ ἥλιος καὶ κατατρίβει αὐτόν. Καθίζει οὖν ὑπὸ τῷ δένδρῳ καὶ ἡσυχάζει οὐ πολὺν χρόνον. Δι’ ὀλίγου γὰρ ἐπαίρει ἑαυτὸν καὶ πονεῖ. 
Τέλος δὲ καταδύνει ὁ ἥλιος. Οὐκέτι οὖν πονεῖ ὁ Δικαιόπολις ἀλλὰ πρὸς τὸν οἶκον βαδίζει.

## Ο ΟΙΚΟΣ

Ὁ οἶκος μικρός ἐστιν, ἀλλὰ καλός. Ὁ οὖν ἄνθρωπος τὸν οἶκον φιλεῖ. Ἐν τῷ ἀγρῷ ὁ πόνος χαλεπός ἐστιν, καὶ ὁ Δικαιόπολις ἀεὶ μάλα κάμνει. Μικρὸς γάρ ἐστιν ὁ ἀγρός, μακρὸς δὲ ὁ πόνος. Σκάπτει γὰρ τὸν ἀγρὸν ὁ ἄνθρωπος καὶ πονεῖ πολὺν χρόνον. Ἐν δὲ τῷ οἴκῳ ἡσυχάζει, καὶ οὐκέτι πονεῖ. Ἐν οὖν τῷ οἴκῳ οὖν ὁ Δικαιόπολις χαίρει. 

## Ο ΚΛΗΡΟΣ

Μακρός ἐστιν ὁ πόνος καὶ χαλεπός. Ὁ δὲ αὐτουργὸς οὐκ ὀκνεῖ ἀλλ’ ἀεὶ γεωργεῖ τὸν κλῆρον. Καλὸς γάρ ἐστιν ὁ κλῆρος καὶ πολὺν σῖτον παρέχει. Χαίρει οὖν ὁ ἄνθρωπος· ἰσχυρὸς γάρ ἐστι καὶ οὐ πολλάκις κάμνει. 

# Κεφάλαιον Βʹ (2)
## Ο ΞΑΝΘΙΑΣ (α)

Ὁ Δικαιόπολις ἐκβαίνει ἐκ τοῦ οἴκου καὶ καλεῖ τὸν Ξανθίᾱν. Ὁ Ξανθίᾱς δοῦλός ἐστιν, ἰσχυρὸς μὲν ἄνθρωπος, ἀργὸς δέ· οὐ γὰρ πονεῖ, εἰ μὴ πάρεστιν ὁ Δικαιόπολις. Νῦν δὲ καθεύδει ἐν τῷ οἴκῳ. 
Ὁ οὖν Δικαιόπολις καλεῖ αὐτὸν καὶ λέγει· «Ἐλθὲ δεῦρο, ὦ Ξανθίᾱ. Διὰ τί καθεύδεις; Μὴ οὕτως ἀργὸς ἴσθι ἀλλὰ σπεῦδε.»
Ὁ οὖν Ξανθίᾱς βραδέως ἐκβαίνει ἐκ τοῦ οἴκου καὶ λέγει· «Διὰ τί εἶ οὕτω χαλεπός, ὦ δέσποτα; Οὐ γὰρ ἀργός εἰμι ἀλλὰ ἤδη σπεύδω.»
Ὁ δὲ Δικαιόπολις λέγει· «Ἐλθὲ δεῦρο καὶ συλλάμβανε· λάμβανε γὰρ τὸ ἄροτρον καὶ φέρε αὐτὸ πρὸς τὸν ἀγρόν. Ἐγὼ γὰρ ἐλαύνω τοὺς βοῦς. Ἀλλὰ σπεῦδε· μικρὸς μὲν γάρ ἐστιν ὁ ἀγρός, μακρὸς δὲ ὁ πόνος.»

## Ο ΔΟΥΛΟΣ ΑΡΓΟΣ ΕΣΤΙΝ

Πολὺν χρόνον πονεῖ ἐν τῷ ἀγρῷ ὁ Δικαιόπολις. Τέλος δὲ πρὸς τὸν οἶκον βαδίζει καὶ ἡσυχάζει. Ὁ γὰρ Δικαιόπολις μάλα κάμνει. Ἐν οὖν τῷ οἴκῳ καθεύδει. 
Τῇ δὲ ὑστεραίᾳ ἕωθεν ὁ Δικαιόπολις ἐκ τοῦ οἴκου ἐκβαίνει. Ἔπειτα τὸν δοῦλον καλεῖ καὶ λέγει· «Ὦ Ξανθίᾱ, ἐγὼ μὲν καλῶ σε· διὰ τί οὐκ ἐκβαίνεις ἐκ τοῦ οἴκου; Μὴ κάθευδε, ἀλλὰ σπεῦδε πρὸς τὸν ἀγρόν. Ἀλλὰ λάμβανε τὸ ἄροτρον καὶ φέρε πρὸς τὸν ἀγρόν. Χαλεπὸς γάρ ἐστιν ὁ πόνος καὶ μακρός, σὺ δὲ καθεύδεις ἐν τῷ οἴκῳ καὶ οὐ πονεῖς· ἐγὼ δὲ πονῶ πολὺν χρόνον καὶ μάλα κάμνω. Ἐλθὲ οὖν δεῦρο, καὶ συλλάμβανε.»
Ὁ δὲ Ξανθίᾱς λέγει· «Οὐκέτι καθεύδω ἐγὼ ἐν τῷ οἴκῳ, ὦ δέσποτα, ἀλλὰ σπεύδω πρὸς τὸν ἀγρὸν καὶ τὸ ἄροτρον φέρω· σὺ δὲ τί ποιεῖς;»
«Ἐγὼ τοὺς βοῦς ἐλαύνω πρὸς τὸν ἀγρόν. Ἀλλὰ σπεῦδε, καὶ μὴ κάθιζε ἐν τῷ οἴκῳ. Φέρε δὲ τὸ ἄροτρον.»
Ὁ Ξανθίᾱς οὖν τὸ ἄροτρον πρὸς τὸν ἀγρὸν φέρει. Δι’ ὀλίγου δὲ ὑπὸ τῷ δένδρῳ καθίζει· ἤδη γὰρ μάλα κάμνει. Ὁ δὲ Δικαιόπολις λέγει· «Διὰ τί καθίζεις ὑπὸ τῷ δένδρῳ; Τί οὐκ αἴρεις τοὺς λίθους; Τί οὐ φέρεις τοὺς λίθους ἐκ τοῦ ἀγροῦ; Ὦ Ξανθίᾱ, ἰσχυρὸς μὲν εἶ, ἀργὸς δὲ μάλα, καὶ οὺ φιλεῖς τὸν πόνον.»
Ὁ Ξανθίᾱς ἐπαίρει ἑαυτὸν καὶ λέγει· «Ἐγὼ ἀργὸς μὲν οὔκ εἰμι, κάμνω δὲ μάλα· ὁ γὰρ πόνος μακρός ἐστιν, φλέγει δὲ ὁ ἥλιος. Σὺ δὲ δεσπότης χαλεπὸς εἶ. Ὁ μὲν γὰρ ἀγρὸς καλός ἐστι καὶ πολὺν σῖτον παρέχει. Σὺ οὖν σπεύδεις πρὸς τὸν ἀγρόν, καὶ τοὺς βοῦς ἐλαύνεις, καὶ τὸ ἄροτρον λαμβάνεις· σὺ μὲν γὰρ εἶ δεσπότης, καὶ τὸν ἀγρὸν μάλα φιλεῖς· ἐγὼ δὲ δοῦλός εἰμι, καὶ οὐ μάλα φιλῶ τὸν ἀγρόν.»

## Ο ΞΑΝΘΙΑΣ (β)

Ὁ μὲν οὖν Δικαιόπολις ἐλαύνει τοὺς βοῦς, ὁ δὲ Ξανθίᾱς ὄπισθεν βαδίζει καὶ φέρει τὸ ἄροτρον. Δι’ ὀλίγου δὲ ὁ Δικαιόπολις εἰσάγει τοὺς βοῦς εἰς τὸν ἀγρὸν καὶ βλέπει πρὸς τὸν δοῦλον· ὁ δὲ Ξανθίᾱς οὐ πάρεστιν· βραδέως γὰρ βαίνει. Ὁ οὖν Δικαιόπολις καλεῖ αὐτὸν καὶ λέγει· «Σπεῦδε, ὦ Ξανθίᾱ, καὶ φέρε μοι τὸ ἄροτρον.»
Ὁ δὲ Ξανθίᾱς λέγει· «Ἀλλ’ ἤδη σπεύδω, ὦ δέσποτα· διὰ τί οὕτω χαλεπὸς εἶ;»
Βραδέως δὲ φέρει τὸ ἄροτρον πρὸς αὐτόν. Ὁ οὖν Δικαιόπολις ἄγει τοὺς βοῦς ὑπὸ τὸ ζυγὸν καὶ προσάπτει τὸ ἄροτρον. Ἔπειτα δὲ πρὸς τὸν δοῦλον βλέπει· ὁ δὲ Ξανθίᾱς οὐ πάρεστιν· καθεύδει γὰρ ὑπὸ τῷ δένδρῳ. 
Ὁ οὖν Δικαιόπολις καλεῖ αὐτὸν καὶ λέγει· «Ἐλθὲ δεῦρο, ὦ κατάρᾱτε. Μὴ κάθευδε ἀλλὰ συλλάμβανε. Λάμβανε γὰρ τὸ σπέρμα καὶ δεῦρο ἀκολούθει.»
Ὁ μὲν οὖν δοῦλος τὸ σπέρμα λαμβάνει καὶ ἀκολουθεῖ, ὁ δὲ δεσπότης καλεῖ τὴν Δήμητρα καὶ λέγει· «Ἵλεως ἴσθι ὦ Δήμητερ, καὶ πλήθυνε τὸ σπέρμα.»
Ἔπειτα δὲ τὸ κέντρον λαμβάνει καὶ κεντεῖ τοὺς βοῦς καὶ λέγει· «Σπεύδετε, ὦ βόες· ἕλκετε τὸ ἄρατρον καὶ ἀροτρεύετε τὸν ἀγρόν.»

## ΜΕΤΑ ΜΕΣΗΜΒΡΙΑΝ

Μετὰ δὲ μεσημβρίαν ὁ Δικαιόπολις λέγει· «Ἐγὼ μὲν πρὸς τὸν οἶκον βαδίζω· μάλα γὰρ κάμνω. Σὺ δὲ ἐν τῷ ἀγρῷ μένε καὶ τοὺς λίθους αἶρε.»
Ὁ μὲν οὖν Δικαιόπολις πρὸς τὸν οἶκον βαδίζει καὶ καθεύδει, ὁ δὲ Ξανθίᾱς μένει ἐν τῷ ἀγρῷ καὶ λίθους αἴρει.
Ὁ δὲ ἥλιος φλέγει καὶ κατατρίβει τὸν δοῦλον. Ἐν δὲ τῷ ἀγρῷ δένδρον μακρόν ἐστιν. Τὸ δὲ δένδρον σκιὰν παρέχει. Ὁ οὖν δοῦλος πρὸς τὸ μακρὸν δένδρον βλέπει, ἔπειτα βραδέως πρὸς τὸ δένδρον βαδίζει· ὁ γὰρ Δικαιόπολις οὐ πάρεστιν. Ὁ οὖν Ξανθίᾱς ὑπὸ τῷ δένδρῳ καθίζει. Οὐ πονεῖ ὁ δοῦλος, ἀλλὰ καθεύδει ὑπὸ τῷ δένδρῳ.
Ὁ δὲ Δικαιόπολις ἐκ τοῦ οἴκου ἐκβαίνει, καὶ τοὺς βοῦς ἐλαύνει πρὸς τὸν ἀγρὸν. Ἐν δὲ τῷ ἀγρῷ τὸν δοῦλον ὑπὸ τῷ δένδρῳ βλέπει. Λέγει οὖν· «Ὦ κατάρᾱτε δοῦλε, διὰ τί ἤδη ὑπὸ τῷ δένδρῳ καθεύδεις;»
Ὁ δὲ Ξανθίᾱς καθεύδει καὶ οὐκ ἐπαίρει ἑαυτον· ὁ Δικαιόπολις οὖν στενάζει καὶ λέγει· «Ὦ Ζεῦ, διὰ τί οὕτως ἀργός ἐστιν ὁ δοῦλος; Ἐγὼ μὲν πονῶ πολὺν χρόνον καὶ μάλα κάμνω, ὁ δὲ δοῦλος καθεύδει καὶ οὐ συλλαμβάνει.»
Ὁ οὖν Δικαιόπολις ῥάβδον λαμβάνει, καὶ πρὸς τὸν δοῦλον σπεύδει καὶ αὐτὸν τύπτει. «Αἰαῖ,» λέγει ὁ δοῦλος, καὶ ἐπαίρει ἑαυτόν. «Ὦ ἀργὲ ἄνθρωπε,» λέγει ὁ Δικαιόπολις, «μὴ κάθευδε, ἀλλὰ πόνει καὶ συλλάμβανε· λάμβανε τὸ σπέρμα, καὶ δεῦρο ἀκολούθει. Μακρὸς γάρ ἐστιν ὁ πόνος, ἐγὼ δὲ ἤδη κάμνω.»
Ὁ δὲ δοῦλος λέγει· «Μὴ χαλεπὸς ἴσθι, ὦ δέσποτα· ἰδού, τὸ σπέρμα λαμβάνω.»
Ὁ μὲν οὖν Δικαιόπολις πολὺν χρόνον ὑπὸ τῷ ἡλίῳ πονεῖ ἐν τῷ ἀγρῷ· ὁ δὲ δοῦλος τὸ σπέρμα λαμβάνει καὶ ἀκολουθεῖ. Τέλος δὲ ὁ ἥλιος καταδύνει· ὁ δὲ Δικαιόπολις ἐκ τοῦ ἀγροῦ πρὸς τὸν οἶκον τοὺς βοῦς ἐλαῦνει, ἔπειτα εἰς τὸν οἶκον εἰσβαίνει. Ἐν δὲ τῷ οἴκῳ καθίζει καὶ πολὺν χρόνον ἡσυχάζει – μάλα γὰρ κάμνει – ἔπειτα καθεύδει. Ὁ δὲ δοῦλος οὐκ ἀκολουθεῖ, οὐδὲ ἐκβαίνει ἐκ τοῦ ἀγροῦ, ἀλλὰ ὑπὸ τῷ μακρῷ δένδρῳ καθίζει καὶ καθεύδει.

## Ο ΔΟΥΛΟΣ

Ὁ αὐτουργὸς σπεύδει εἰς τὸν ἀγρὸν καὶ καλεῖ τὸν δοῦλον. Ὁ δὲ δοῦλος οὐ πάρεστιν· καθεύδει γὰρ ὑπὸ τῷ δένδρῳ. Ὁ οὖν δεσπότης βαδίζει πρὸς αὐτὸν καὶ λέγει· «Ἐλθὲ δεῦρο, ὦ δοῦλε ἀργέ, καὶ πόνει.»
Ὁ οὖν δοῦλος βαδίζει πρὸς αὐτὸν καὶ λέγει· «Μὴ χαλεπὸς ἴσθι, ὦ δέσποτα· ἤδη γὰρ πάρειμι ἐγὼ καὶ φέρω σοι τὸ ἄροτρον.»
Ὁ οὖν δεσπότης λέγει· «Σπεῦδε, ὦ Ξανθίᾱ· μικρὸς μὲν γάρ ἐστιν ὁ ἀγρός, μακρὸς δὲ ὁ πόνος.»

# Κεφάλαιον Γʹ (3)
## Ο ΑΡΟΤΟΣ (α)

Ὁ μὲν Δικαιόπολις ἐλαύνει τοὺς βοῦς, οἱ δὲ βόες ἕλκουσι τὸ ἄροτρον, ὁ δὲ Ξανθίᾱς σπείρει τὸ σπέρμα. Ἀλλὰ ἰδού, μένουσιν οἱ βόες καὶ οὐκέτι ἕλκουσι τὸ ἄροτρον.
Ὁ μὲν οὖν Δικαιόπολις τοὺς βοῦς καλεῖ καί, «σπεύδετε, ὦ βόες,» φησίν· «μὴ μένετε.» Οἱ δὲ βόες ἔτι μένουσιν.
Ὁ οὖν Δικαιόπολις, «διὰ τί μένετε, ὦ βόες;» φησίν, καὶ βλέπει πρὸς τὸ ἄροτρον, καὶ ἰδού, λίθος ἐμποδίζει αὐτό.
Ὁ οὖν Δικαιόπολις λαμβάνει τὸν λίθον ἀλλ’ οὐκ αἴρει αὐτόν· μέγας γάρ ἐστιν. Καλεῖ οὖν τὸν δοῦλον καί, «ἐλθὲ δεῦρο, ὦ Ξανθίᾱ,» φησίν, «καὶ συλλάμβανε· λίθος γὰρ μέγας τὸ ἄροτρον ἐμποδίζει, οἱ δὲ βόες μένουσιν.»
Ὁ οὖν Ξανθίᾱς βραδέως προσχωρεῖ ἀλλ’ οὐ συλλαμβάνει· βλέπει γὰρ πρὸς τὸν λίθον καί, «μέγας ἐστὶν ὁ λίθος, ὦ δέσποτα,» φησίν· «ἰδού, οὐ δυνατόν ἐστιν αἴρειν αὐτόν.»
Ὁ δὲ Δικαιόπολις, «μὴ ἀργὸς ἴσθι,» φησίν, «ἀλλὰ συλλάμβανε. Δυνατὸν γάρ ἐστιν αἴρειν τὸν λίθον.»
Ἅμα οὖν ὅ τε δεσπότης καὶ ὁ δοῦλος αἴρουσι τὸν λίθον καὶ φέρουσιν αὐτὸν ἐκ τοῦ ἀγροῦ.
Ἐν ᾦ δὲ φέρουσιν αὐτόν, πταίει ὁ Ξανθίᾱς καὶ καταβάλλει τὸν λίθον· ὁ δὲ λίθος πίπτει πρὸς τὸν τοῦ Δικαιοπόλιδος πόδα. Ὁ οὖν Δικαιόπολις στενάζει καί, «ὦ Ζεῦ,» φησίν, «φεῦ τοῦ ποδός. Λάμβανε τὸν λίθον, ὦ ἀνόητε, καὶ αἶρε αὐτόν, καὶ μὴ οὕτω σκαιὸς ἴσθι.»
Ὁ δὲ Ξανθίᾱς, «διὰ τί οὕτω χαλεπὸς εἶ, ὦ δέσποτα;» φησίν· «Οὐ γὰρ αἴτιός εἰμι ἐγώ· μέγας γάρ ἐστιν ὁ λίθος, καὶ οὐ δυνατόν ἐστιν αὐτὸν φέρειν.»
Ὁ δὲ Δικαιόπολις· «Μὴ φλυάρει, ὦ μαστῑγία, ἀλλ’ αἶρε τὸν λίθον καὶ ἔκφερε ἐκ τοῦ ἀγροῦ.»
Αὖθις οὖν αἴρουσι τὸν λίθον καὶ μόλις ἐκφέρουσιν αὐτὸν ἐκ τοῦ ἀγροῦ. Ἔπειτα δὲ ὁ μὲν Δικαιόπολις ἐλαύνει τοὺς βοῦς, οἱ δὲ βόες οὐκέτι μένουσιν ἀλλὰ ἕλκουσι τὸ ἄροτρον.

## Ο ΑΡΟΤΟΣ (β)

Ἐν δὲ τούτῳ προσχωρεῖ Φίλιππος· ὁ Φίλιππός ἐστιν ὁ τοῦ Δικαιοπόλιδος υἱός, παῖς μέγας τε καὶ ἀνδρεῖος· φέρει δὲ τὸ δεῖπνον πρὸς τὸν πατέρα. Ἐπεὶ δὲ εἰς τὸν ἀγρὸν εἰσβαίνει, τὸν πατέρα καλεῖ καὶ λέγει· «Ἐλθὲ δεῦρο, ὦ πάτερ· ἰδού, τὸ δεῖπνον φέρω. Μηκέτι οὖν πόνει ἀλλὰ κάθιζε καὶ δείπνει.»
Ὁ οὖν πατὴρ λείπει τὸ ἄροτρον καὶ καλεῖ τὸν δοῦλον. Καθίζουσιν οὖν ἅμα καὶ δειπνοῦσιν. Μετὰ δὲ τὸ δεῖπνον ὁ Δικαιόπολις, «μένε, ὦ παῖ,» φησίν, «καὶ συλλάμβανε. Λάμβανε τὸ σπέρμα καὶ σπεῖρε. Σὺ δέ, ὦ Ξανθίᾱ, σκάπτε τοὺς λίθους καὶ ἔκφερε ἐκ τοῦ ἀγροῦ. Πολλοὶ γάρ εἰσιν οἱ λίθοι καὶ μόλις δυνατόν ἐστιν ἀροτρεύειν.»
Ὁ δὲ Ξανθίᾱς· «Ἀλλ’ οὐ δυνατόν ἐστι τοσούτους λίθους ἐκφέρειν.»
Ὁ δὲ Δικαιόπολις· «Μὴ φλυάρει, ὦ Ξανθίᾱ, ἀλλὰ πόνει.»
Πονοῦσιν οὖν ὅ τε πατὴρ καὶ ὁ παῖς καὶ ὁ δοῦλος. Τέλος δὲ καταδύνει μὲν ὁ ἥλιος, οἱ δὲ ἄνθρωποι οὐκέτι πονοῦσιν ἀλλὰ λύουσι μὲν τοὺς βοῦς, τὸ δὲ ἄροτρον λείπουσιν ἐν τῷ ἀγρῷ καὶ πρὸς τὸν οἶκον βραδέως βαδίζουσιν.

## ΟΙ ΓΕΩΡΓΟΙ ΚΑΙ ΤΑ ΔΕΝΔΡΑ

Τῇ δὲ ὑστεραίᾳ ὁ Δικαιόπολις τὸν Φίλιππον καλεῖ καί, «ἐλθὲ δεῦρο,» φησίν, «ὦ παῖ· ἐγὼ μὲν γὰρ σπεύδω πρὸς τὸν ἀγρόν· μέλλω γὰρ δρέπειν τὰς ἐλαίας· ὡραῖος γάρ ἐστιν ὁ καρπός. Σὺ δὲ ἐλθὲ καὶ συλλάμβανε.» Ὁ μὲν οὖν Φίλιππος ἐκβαίνει ἐκ τοῦ οἴκου, ὁ δὲ πατὴρ ἄγει αὐτὸν πρὸς τὸν ἀγρόν.
Ἐν ᾧ δὲ ὁ Δικαιόπολις καὶ ὁ παῖς πρὸς τὸν ἀγρὸν βαδίζουσιν, ὁ Δικαιόπολις, «βλέπε, ὦ παῖ,» φησίν, «πολλοὶ μὲν γεωργοὶ πονοῦσιν ἐν τοῖς ἀγροῖς, οὐ χαλεπὸν δέ ἐστι τοὺς κακούς τε καὶ ἀργοὺς γεωργοὺς ἐξετάζειν. Εἰ μὴ γὰρ οἱ γεωργοὶ σπείρουσιν, οὐδὲ λαμβάνουσι σῖτον ἐκ τῶν ἀγρῶν· εἰ δὲ μὴ φυτεύουσιν ἀμπέλους, οἶνον οὐκ ἔχουσιν· οὐδὲ ἔλαιον ἔχουσιν, εἰ μὴ ἐλαίας δένδρα φυτεύουσιν. Εἰ γὰρ πολλά ἐστι δένδρα ἐν τῷ ἀγρῷ, καὶ εἰ ὅ τε γεωργὸς καὶ οἱ δοῦλοι μάλα πονοῦσι καὶ αὐτὰ (τὰ δένδρα) θεραπεύουσιν, ἐκ τῶν δένδρων τοὺς καρποὺς κατασείουσιν, καὶ πολλὰς ἐλαίας συλλέγουσιν. Εἰ δὲ οἱ δοῦλοι ῥᾳδιουργοῦσι καὶ ὑπὸ τοῖς δένδροις καθεύδουσιν, καρπὸν οὐ λαμβάνουσιν.»
Ἐπεὶ δὲ εἰς τὸν ἀγρὸν εἰσβαίνουσιν ὅ τε πατὴρ καὶ ὁ παῖς, ὁ Δικαιόπολις βλέπει πρὸς τὰ ἐλαίας δένδρα· πολλὰ γάρ ἐστι τὰ δένδρα ἐν τῷ ἀγρῷ, καὶ ἐπὶ τοῖς δένδροις πολλαὶ ἐλαῖαί εἰσιν. Ἔπειτα πρὸς δένδρον μακρὸν προσχωρεῖ καί, «ἰδού, Φἰλιππε,» φησίν, «ἀνάβαινε ἐπὶ τὸ δένδρον καὶ κατάσειε τὸν καρπόν.» Ὁ οὖν Φίλιππος ῥάβδον λαμβάνει ἰσχυρὰν καὶ ἐπὶ τὸ δένδρον ἀναβαίνει. Ἔπειτα δὲ τὰς ἐλαίας τύπτει καὶ κατασείει εἰς τὴν γῆν. Ὁ δὲ Δικαιόπολις τοὺς καρποὺς συλλέγει τε καὶ εἰς σάκκον φέρει. Οἱ δὲ καρποὶ πολλοί τε καὶ καλοί εἰσιν. Ὁ οὖν Δικαιόπολις χαίρει. Οὐκ ἀγνοεῖ γὰρ ὅτι ἀπὸ τοσούτων καρπῶν μέλλει πολὺ ἔλαιον ποιεῖν.
Πολὺν οὖν χρόνον πονοῦσιν ὅ τε πατὴρ καὶ ὁ παῖς. Ὁ μὲν οὖν Φίλιππος ἐπὶ πολλὰ δένδρα ἀναβαίνει καὶ τοὺς καρποὺς κατασείει· οἱ δὲ καρποὶ ἀπὸ τῶν δένδρων πίπτουσιν, καὶ ὁ Δικαιόπολις αὐτοὺς συλλέγει. Τέλος δὲ ὁ Δικαιόπολις τὸν Φίλιππον πρὸς δένδρον μάλα μακρὸν ἄγει καί, «ἰδού, ὦ Φίλιππε,» φησίν, «τοῦτο τὸ δένδρον πολὺν καρπὸν ἔχει. Ἀνάβαινε οὖν καὶ κατάσειε τὸν καρπόν.» Ὁ δὲ Φίλιππος, «οὐ δυνατόν ἐστιν, ὦ πάτερ,» φησίν, «ἐπὶ τοσοῦτον δένδρον ἀναβαίνειν. Ἐγὼ δὲ μάλα κάμνω.» Ὁ δὲ Δικαιόπολις, «μὴ ἀργὸς ἴσθι, ὦ παῖ,» φησίν, «δυνατὸν γάρ ἐστιν ἐπὶ τὸ δένδρον ἀναβαίνειν. Σπεῦδε.» Ὁ οὖν Φίλιππος πρὸς τὸ δένδρον προσχωρεῖ καὶ βραδέως ἀναβαίνει. Ἐξαίφνης δὲ ὀλισθάνει καὶ πίπτει πρὸς τὴν γῆν, καὶ μένει ἐκεῖ ἀκίνητος. Φόβος οὖν τὸν Δικαιόπολιν λαμβάνει. Τρέχει οὖν πρὸς Φίλιππον καί, «ἔπαιρε σεαυτόν,» φησίν, «ὦ παῖ· τί πάσχεις;» Ὁ δὲ ἔτι ἀκίνητος μένει. Ὁ οὖν Δικαιόπολις τρέχει πρὸς τὸν οἶκον καὶ τὴν Μυῤῥίνην καλεῖ – ἡ γὰρ Μυῤῥίνη μήτηρ τοῦ Φιλίππου ἐστίν – καί, «ἐλθη δεῦρο, ὦ Μυῤῥίνη,» φησίν· «ὁ γὰρ Φίλιππος ἀπὸ δένδρου πέπτωκεν.» Ἡ δὲ Μυῤῥίνη ἐκβαίνει ἐκ τοῦ οἴκου καὶ τρέχει μετὰ τὸν Δικαιόπολιν πρὸς τὸν ἀγρόν. Ἐπεὶ δὲ εἰσβαίνουσιν εἰς τὸν ἀγρόν, ἤδη ἐπαίρει ἑαυτὸν ὁ Φίλιππος· καλεῖ οὖν αὐτοὺς καί, «μὴ φόβον ἔχετε,» φησίν· «ἐγὼ γὰρ καλῶς ἔχω.»
Ὁ μὲν οὖν Δικαιόπολις μάλα χαίρει, ἡ δὲ μήτηρ προχωρεῖ καὶ φιλεῖ αὐτὸν καὶ, «ὦ παῖ,» φησίν, «ἆρα καλῶς ἔχεις;» Ὁ δέ, «ναί, ὦ μῆτερ,» φησίν, «καλῶς ἔχω.» Ὁ δὲ Δικαιόπολις, «μάλα ἀνδρεῖος εἶ,» φησίν, «ὦ παῖ. Νῦν δὲ μηκέτι πόνει· κάμνεις γάρ. Καιρός ἐστιν οἴκαδε βαδίζειν καὶ ἡσυχάζειν.» Ὁ μὲν οὖν Δικαιόπολις τὰς ἐλαίᾱς φέρει, ἡ δὲ Μυῤῥίνη τὸν Φίλιππον ἄγει. Ἐπεὶ δὲ εἰς τὸν οἶκον εἰσβαίνουσιν, ἡσυχάζουσι καὶ δειπνοῦσιν.

## ΟΙ ΒΟΕΣ

Ὅ τε δεσπότης καὶ ὁ δοῦλος βαδίζουσι πρὸς τὸν ἀγρόν. Ὁ μὲν δοῦλος τὸ ἄροτρον φέρει, ὁ δὲ δεσπότης ἐλαύνει τοὺς βοῦς. Ἐπεὶ δὲ τῷ ἀγρῷ προσχωροῦσιν, οἱ βόες οὐκέτι βαίνουσιν. Ὁ οὖν δεσπότης καλεῖ αὐτοὺς καί, «μὴ μένετε, ὦ βόες,» φησίν, «ἀλλὰ σπεύδετε εἰς τὸν ἀγρόν.» Οἱ δὲ βόες ἔτι μένουσιν. Ὁ οὖν δεσπότης τὸν δοῦλον καλεῖ καί, «ἐλθὲ δεῦρο, ὦ Ξανθίᾱ,» φησίν, «καὶ συλλάμβανε. Οἱ γὰρ βόες μένουσι καὶ οὐ δυνατόν ἐστιν ἐλαύσειν αὐτοὺς εἰς τὸν ἀγρόν.» Ὁ μὲν οὖν δοῦλος προσχωρεῖ καί, «ἀλλὰ δυνατόν ἐστιν,» φησίν, «ἰδού,» καὶ κεντεῖ τοὺς βοῦς. Οἱ δὲ οὐκέτι μένουσιν ἀλλὰ σπεύδουσιν εἰς τὸν ἀγρόν.

# Κεφάλαιον Δʹ (4)
## ΠΡΟΣ ΤΗΙ ΚΡΗΝΗΙ (α)

Διὰ τοῦ χειμῶνος ὅ τε Φίλιππος καὶ ὁ Δικαιόπολις ἐν τοῖς ἀγροῖς πονοῦσιν· ὁ μὲν γὰρ Φίλιππος τὰ πρόβατα θεραπεύει· τὰ γὰρ πρόβατα ἐν τῷ αὐλίῳ ἐστίν. Καθ’ ἡμέρᾱν οὖν ὁ Φίλιππος ἀμέλγει αὐτὰ καὶ χόρτον παρέχει. Ὁ δὲ Δικαιόπολις τὰς ἐλαίᾱς πιέζει καὶ ἔλαιον ποιεῖ.
Τέλος δὲ ὁ Δικαιόπολις μάλα κάμνει καὶ οὐκ ἐθέλει πονεῖν. Ἡ οὖν γυνὴ τὸν ἄνδρα καλεῖ καί, «ἔπαιρε σεαυτόν, ὦ ἄνερ,» φησίν· «ὁ γὰρ ἥλιος ἀνατέλλει, ὁ δὲ δοῦλος ἤδη ἄγει τοὺς βοῦς πρὸς τὸν ἀγρόν, ἐγὼ δὲ καὶ ἡ θυγάτηρ ἐν νῷ ἔχομεν βαδίζειν πρὸς τὴν κρήνην. Ἔπαιρε σεαυτόν· καιρὸς γάρ ἐστι βαδίζειν πρὸς τὸν ἀγρόν.» Ὁ δὲ Δικαιόπολις μάλα κάμνει καὶ οὐκ ἐθέλει ἐπαίρειν ἑαυτόν· λέγει οὖν· «Μὴ χαλεπὴ ἴσθι, ὦ γύναι· μάλα γὰρ κάμνω καὶ ἐθέλω καθεύδειν.» Ἡ δὲ γυνή, «ἀλλ’ οὐ δυνατόν ἐστιν,» φησίν, «ἔτι καθεύδειν· καιρὸς γάρ ἐστι πονεῖν. Ἔπαιρε σεαυτόν, ὦ ἀργέ.»
Ὁ μὲν οὖν Δικαιόπολις μόλις ἐπαίρει ἑαυτὸν καὶ βαδίζει πρὸς τὸν ἀγρόν, ἡ δὲ Μυῤῥίνη καὶ ἡ Μέλιττα πρὸς τὴν κρήνην βαδίζουσιν (ἡ Μέλιττα θυγάτηρ ἐστίν, κόρη μάλα καλή). Ἥ τε οὖν μήτηρ καὶ ἡ θυγάτηρ βραδέως βαδίζουσιν· τὰς γὰρ ὑδρίᾱς φέρουσιν· μεγάλαι δ’ εἰσὶν αἱ ὑδρίαι, ὥστε οὐ δυνατόν ἐστι σπεύδειν.
Ἡ οὖν Μυῤῥίνη καὶ ἡ Μέλιττα πρὸς τὴν κρήνην σπεύδουσι καὶ διαπερῶσι τὴν κώμην. Ἡ δὲ Μυῤῥίνη τε καὶ ἡ Μέλιττα τὴν ὁδὸν οὐκ ἀγνοοῦσιν. Πολλοὶ ἤδη ἄνθρωποι ἐν ταῖς ὁδοῖς εἰσιν· οἱ γὰρ γεωργοὶ ἀπὸ τῆς κώμης πρὸς τοὺς ἀγροὺς σπεύδουσι μετὰ τῶν δούλων. Ἐν δὲ τῇ κώμῃ μόνον τὰ παιδία καὶ αἱ γυναῖκες μένουσιν. Αἱ δὲ οἰκίαι αἱ ἐν τῇ κώμῃ οὐ μεγάλαι εἰσιν, ἀγροίκοις δὲ ἱκαναί. Διὰ τοῦτο οἱ γεωργοὶ τὰς οἰκίᾱς φιλοῦσιν, καὶ μάλα χαίρουσιν ἐπεὶ μετὰ τὰ ἔργα ἐκ τῶν ἀγρῶν οἴκαδε ἐπανέρχονται.
Νῦν δὲ οἵ τε γεωργοὶ καὶ τὰ παιδία ἐκ τῶν οἰκιῶν ἐκβαίνουσιν· οἱ μὲν γὰρ εἰς τοὺς ἀγροὺς σπεύδουσιν, τὰ δὲ μετ’ ἄλλων ἡλίκων παίζει ἐν τῇ ὁδῷ. Ἐν δὲ ταῖς οἰκίαις αἱ γυναῖκες μένουσι καὶ τὰ κατ’ οἶκον ἔργα ποιοῦσιν. Ἄλλαι δὲ γυναῖκες μετὰ τῶν δουλῶν πρὸς τὴν κρήνην σπεύδουσιν, ὥσπερ ἡ Μυῤῥίνη καὶ ἡ Μέλιττα.
Ἡ μὲν οὖν Μυῤῥίνη καὶ Μέλιττα τὴν ἀγορὰν διαβαίνουσιν. 
Ἡ δὲ ἀγορὰ οὐκ ἔστι μεγάλη ὥσπερ αἱ ἀγοραὶ αἱ τῶν ἄστεων, ἀλλ’ ὅμως καλή ἐστιν, καὶ ἀεὶ μεστὴ ἀνθρώπων. Οἱ δὲ ἄνθρωποι καθ’ ἡμέρᾱν πολὺν χρόνον ἐν τῇ καλῇ ἀγορᾷ διαλέγονται ἀλλήλοις. Τέλος δὲ ἀπὸ τῆς ἀγορᾶς ἀποχωροῦσιν, καὶ πρὸς τὰς οἰκίᾱς βαίνουσιν.
Ἔπεὶ δὲ ἡ Μυῤῥίνη καὶ ἡ Μέλιττα τῇ κρήνῃ προσχωροῦσιν, ἰδού, ἄλλαι γυναίκες ἤδη πάρεισι καὶ τὰς ὑδρίᾱς γεμίζουσιν. Ἡ οὖν Μυῤῥίνη τὰς γυναῖκᾱς καλεῖ καί, «χαίρετε, ὦ φίλαι,» φησίν· «ἆρα ἤδη γεμίζετε τὰς ὑδρίᾱς;» Αἱ δὲ λέγουσιν· «Χαῖρε καὶ σύ· ναί, ἤδη γεμίζομεν τὰς ὑδρίᾱς· ἐξ ἑωθινοῦ γὰρ πάρεσμεν. Ἀλλ’ ἐλθὲ δεῦρο ταχέως καὶ ἄκουε· ἄγγελος γὰρ ἥκει ἀπὸ τοῦ ἄστεως· λέγει δὲ ὅτι οἱ Ἀθηναῖοι ἑορτὴν ποιοῦσιν. Ἡμεῖς οὖν ἐν νῷ ἔχομεν βαδίζειν πρὸς τὸ ἄστυ· τοὺς γὰρ χοροὺς ἐθέλομεν θεωρεῖν καὶ τοὺς ἀγῶνας. Ἆρα ἐθέλεις καὶ σὺ τὴν ἑορτὴν θεωρεῖν;»

## Η ΔΕΣΠΟΙΝΑ ΚΑΙ Η ΔΟΥΛΗ

Ἐν δὲ τούτῳ γυνή τις ὀνόματι Φαίδρᾱ τῇ κρήνῃ προσχωρεῖ. Δούλη δὲ ἀκολουθεῖ. Ἡ δὲ δούλη μεγάλην ὑδρίᾱν φέρει· κάμνει δὲ ἡ δούλη καί, «ὦ δέσποινα,» φησίν, «μὴ οὕτω ταχέως βάδιζε· μεγάλη γάρ ἐστιν ἡ ὑδρίᾱ, καὶ οὐ ῥᾴδιόν ἐστι σπεύδειν.» Ἡ δὲ Φαίδρᾱ, «μὴ φλυάρει, ὦ δούλη,» φησίν, «ἀλλὰ σπεῦδε. Δι’ ὀλίγου γὰρ μέλλω οἴκαδέ τε ἐπανιέναι καὶ δεῖπνον παρασκευάζειν τῷ δεσπότῃ. Ἆρ’ ἀγνοεῖς ὅτι ἀγανακτεῖ, εἰ μὴ δειπνεῖ; Χαλεπὸς γάρ ἐστιν ὁ ἀνήρ· σπεῦδε οὖν.» Ἡ δὲ δούλη, «ναὶ μὰ τὸν Δία,» φησίν, «μάλα χαλεπός ἐστιν ὁ δεσπότης, εἰ ἀγανακτεῖ. Ἐγὼ μὲν ὅλην τὴν ἡμέρᾱν πονῶ· φέρω γὰρ τῷ δεσπότῃ τὸν σῖτον καὶ τὸν οἶνον καὶ τὸ ὕδωρ καὶ πάντα τὰ ἄλλα. Ὁ δὲ δεσπότης ἀεὶ χαλεπός ἐστι πρὸς ἐμέ. Οὕτω χαλεπός ἐστιν ὁ ἀνὴρ ὥστε πάντες οἱ δοῦλοι φόβον ἔχουσιν, καὶ ἀπὸ τοῦ δεσπότου ἀποχωρεῖν οὐδ’ ὀλίγον χρόνον τολμῶσιν, ὅτε ἐν τοῖς ἀγροῖς πονοῦσιν. Διὰ τοῦτο δὲ οἱ δοῦλοι τὸν δεσπότην οὐ φιλοῦσιν. Οὐ δυνατὸν γάρ ἐστι τοιοῦτον δεσπότην φιλεῖν. Εἰ γάρ τις τῶν δούλων κάμνει καὶ καθίζει ὀλίγον χρόνον, ὁ δεσπότης μάλα χαλεπαίνει· αὐτίκα δὲ εἰς τὸν οὐρανὸν βλέπει καί, “ὦ Ζεῦ δέσποτα,” φησίν, “τί ἐν νῷ ἔχει ποιεῖν οὗτος ὁ δοῦλος;” Ἔπειτα πρὸς τὸν δοῦλον τρέχει καὶ αὐτὸν τύπτει. Καὶ ἐν τῇ οἰκίᾳ ἀεὶ ἀγανακτεῖ· οἱ οὖν δοῦλοι στενάζουσι καὶ λέγουσιν· “Ὦ δέσποτα, μὴ τύπτε ἡμᾶς,” ἀλλ’ οὐδὲν ἧττον ὁ δεσπότης αὐτοὺς κολάζει. Διὰ τί δὲ οὕτω χαλεπός ἐστιν ὁ δεσπότης; Ἐγὼ μὲν ἀγνοῶ. Μεγάλους γὰρ καὶ ἰσχῡροὺς βοῦς ἔχει· ὁ κλῆρος οὐ μέγας ἐστὶν ἀλλὰ καλός· ὁ μὲν ἀγρὸς πολὺν σῖτον, ὁ δὲ σῖτος πολὺ σπέρμα παρέχει. Ὁ δὲ δεσπότης οὐ χαίρει ἀλλ’ ἀεὶ ἀγανακτεῖ καὶ μάλα χαλεπός ἐστι πρὸς τοὺς δούλους.»
Ἡ δὲ δέσποινα, «μὴ φλυάρει, ὦ ἀθλίᾱ,» φησίν, «οὕτω γὰρ λέγουσιν οἱ ἀργοὶ δοῦλοι· οὐδὲν γὰρ ποιεῖν ἐθέλουσιν, καὶ διὰ τοῦτο τὸν δεσπότην ψέγουσιν εἰ αὐτοὺς πονεῖν κελεύει. Ἀλλὰ σπεύδε νῦν· ὥρα γάρ ἐστι σοι βαδίζειν πρὸς τὸν δεσπότην καὶ ὕδωρ φέρειν αὐτῷ.»
Ἡ μὲν οὖν δούλη βραδέως βαδίζει πρὸς τὴν κρήνην. Ἡ δὲ δέσποινα – μέγας γὰρ λίθος ἐστιν ἐν τῇ ὁδῷ – προσχωρεῖ καὶ ἐπὶ τῷ μεγάλῳ λίθῳ καθίζει.Ἔπειτα δὲ ἐκ τοῦ μεγάλου λίθου πρὸς τὴν δούλην βλέπει. Ἡ δὲ οὐκέτι πρὸς τὴν κρήνην βαδίζει ἀλλὰ πρὸς μέγα δένδρον. Ἡ οὖν δέσποινα καλεῖ αὐτὴν καί, «τί ποιεῖς, ἀθλία;» φησίν· «Διὰ τί οὐ σπεύδεις πρὸς τὴν κρήνην; Ἆρα ἐν νῷ ἔχεις ὑπὸ τῷ μεγάλῳ δένδρῳ καθίζειν καὶ καθεύδειν; Ἰδού, αἱ γυναῖκες τὰς ὑδρίᾱς ταχέως γεμίζουσι καὶ δι’ ὀλίγου οἴκαδε σπεύδουσιν, σὺ δὲ οὐδὲν ποιεῖς· ὑπὸ δένδρῳ καθίζεις καὶ ἡσυχάζεις.» Ἡ δὲ δούλη πρὸς τὴν δέσποιναν βλέπει καί, «μὴ οὕτω χαλεπὴ ἴσθι, ὦ δέσποινα,» φησίν· «πολὺς γάρ ἐστιν ὁ πόνος, ἐγὼ δὲ οὐ πολὺν χρόνον ἐν νῷ ἔχω καθίζειν. Ἰδού, ὁ ἥλιος φλέγει τε καὶ κατατρίβει με.»
Ἡ δὲ δέσποινα, «μὴ φλυάρει,» φησίν· «οὐ καιρός ἐστιν ἡσυχάζειν. Οὐδὲν γὰρ ὕδωρ ἐστὶν ἐν τῇ οἰκίᾳ, ἐγὼ δὲ μέλλω οἴκαδε σπεύδειν καὶ δεῖπνον παρασκευάζειν τῷ δεσπότῃ. Σπεῦδε οὖν.» Ἔπειτα δὲ πρὸς τὰς γυναῖκας λέγει· «Οἴμοι, τί ποιῶ; Ἡ γὰρ δούλη μεγάλη ἐστὶ καὶ ἰσχῡρὰ ἀλλ’ οὐκ ἐθέλει πονεῖν. Εἰ γὰρ μὴ πάρειμι, οὐδὲν ποιεῖ· ἔτι καὶ νῦν, ἐπεὶ πάρειμί τε καὶ κελεύω αὐτὴν γεμίζειν τὴν ὑδρίᾱν, ἐν τῇ σκιᾷ ὑπὸ μεγάλῳ δένδρῳ καθίζει καὶ ἡσυχάζει.» Ἡ δὲ Μυῤῥίνη, «μὴ χαλεπὴ ἴσθι, ὦ Φαίδρᾱ,» φησίν· «κάμνει γὰρ ἡ δούλη. Ὁ γὰρ ἥλιος φλέγει καὶ κατατρίβει αὐτήν. Ἆρ’ ἀγνοεῖς ὅτι πολλαὶ δοῦλαι καὶ πολλοὶ δοῦλοι κάμνουσιν, ὅτε φλέγει ὁ ἥλιος, καὶ οὐκ ἐθέλουσι πονεῖν; Καὶ ὁ Ξανθίᾱς γάρ, εἰ μὴ ὁ Δικαιόπολις πάρεστιν, οὐ γεωργεῖ τὸν ἀγρόν, οὐδὲ πολλοὺς καὶ μεγάλους λίθους ἐκ τοῦ ἀγροῦ ἐκφέρει. Πολλὰ δὲ δένδρα ἐν τῷ ἀγρῷ ἐστιν, καὶ ὁ δοῦλος ἀεὶ ἐν τῇ σκιᾷ ἡσυχάζει. Οὕτως ἐν πολλοῖς ἀγροῖς καὶ ἐν πολλαῖς οἰκίαις οἱ δοῦλοι, εἰ μὴ οἱ δεσπόται πάρεισιν, καθεύδουσιν, καὶ οὐ πονοῦσιν. Ἔᾱ οὖν αὐτὴν ἡσυχάζειν ὀλίγον χρόνον ἐν τῇ σκιᾷ.»
Ἔπειτα ἡ μὲν Μυῤῥίνη αὖθις πρὸς τὰς γυναῖκας βλέπει. Αἱ δὲ γυναῖκες· «Τί δέ, ὦ Μυῤῥίνη; ἆρα ἐθέλεις καὶ σὺ τὴν ἑορτὴν θεωρεῖν;»

## ΠΡΟΣ ΤΗΙ ΚΡΗΝΗΙ (β)
Ἡ δὲ Μυῤῥίνη, «τί λέγετε, ὦ φίλαι; Ἆρα ἀληθῶς ἑορτὴν ποιοῦσιν/ἄγουσιν οἱ Ἀθηναῖοι; Ἐγὼ μὴν μάλιστα ἐθέλω αὐτὴν θεωρεῖν· σὺ δέ, ὦ Μέλιττα, ἆρα καὶ σὺ ἐθέλεις θεωρεῖν; Ἀλλ’ οὐ δυνατόν ἐστιν· χαλεπὸς γάρ ἐστιν ὁ ἀνήρ· ἀεὶ γὰρ πονεῖ καὶ σπανίως ἐθέλει ἰέναι πρὸς τὸ ἄστυ.»
Ἡ δὲ Μέλιττα, «ἀλλ’ οὐ μάλα χαλεπός ἐστιν ὁ πατήρ· ῥᾴδιον γάρ ἐστι πείθειν αὐτόν.» ἡ δὲ Μυῤῥίνη, «μὴ οὕτω φλυάρει ἀλλὰ τὴν ὑδρίᾱν ταχέως πλήρου/γέμιζε· καιρὸς γάρ ἐστιν οἴκαδε ἐπανιέναι.»
Ἥ τε οὖν μήτηρ καὶ ἡ θυγάτηρ τὰς ὑδρίᾱς ταχέως πληροῦσι καὶ οἴκαδε βαδίζουσιν. ἐν δὲ τῇ ὁδῷ πταίει ἡ Μέλιττα καὶ καταβάλλει τὴν ὑδρίᾱν πρὸς τὴν γῆν καὶ θραύει αὐτήν. στενάζει οὖν καί, «οἴμοι,» φησίν, «οὐκ αἰτίᾱ εἰμὶ ἐγώ· μεγάλη γάρ ἐστιν ἡ ὑδρίᾱ, καὶ οὐ δυνατόν ἐστι φέρειν αὐτήν.» ἡ δὲ μήτερ, «τί λέγεις, ὦ θύγατερ; Μὴ φλυάρει ἀλλὰ οἴκαδε σπεῦδε καὶ ἄλλην ὑδρίᾱν φέρε.»
Ἡ μὲν οὖν Μέλιττα οἴκαδε σπεύδει, ἡ δὲ Μυῤῥίνη βραδέως βαδίζει· μεγάλη γάρ ἐστιν ἡ ὑδρίᾱ, καὶ ἡ Μυῤῥίνη οὐκ ἐθέλει καταβάλλειν αὐτήν.

## Η ΜΕΛΙΤΤΑ ΚΑΙ ΑΙ ΦΙΛΑΙ
Ἡ οὖν Μέλιττα οἴκαδε σπεύδει. Ἐν δὲ τῇ ἀγορᾷ κόρη τις τὴν Μέλιτταν καλεῖ· «Ὦ Μέλιττα, ποῖ τρέχεις; Διὰ τί οὕτω σπεύδεις;» Ἡ δὲ Μέλιττα, «χαῖρε,» φησίν, «ὦ φίλη Νέαιρα. Ἐγὼ μὲν οἴκαδε σπεύδω· σὺ δὲ ποῖ τε καὶ πόθεν;» «Νῦν δὴ ἀπὸ τοῦ ἄστεως ἥκω. Ὦ Μέλιττα, ὡς καλή ἐστιν ἡ Ἀκρόπολις, καλὸς δὲ ὁ Πειραιεύς· ὡς καλὴ δέ ἐστιν ἡ θάλαττα ἡ παρὰ τὰς Ἀθήνᾱς· οὐκ ἄτοπόν ἐστιν ὅτι οἱ Ἀθηναῖοι τὴν θάλατταν καὶ τὰ ἐν τῇ θαλάττῃ χωρία οὕτως ἀγαπῶσιν. Οἱ δὲ Ἀθηναῖοι νῦν ἑορτὴν ἄγουσιν.» Ἡ δὲ Μέλιττα, «καὶ αἱ γυναῖκες,» φησίν, «αἱ πρὸς τῇ κρήνη τοῦτο λέγουσιν· ἥκει γὰρ ἄγγελος ἀπὸ τοῦ ἄστεως. Ἐγὼ μὲν καὶ ἡ μήτηρ ἐν νῷ ἔχομεν τὴν ἑορτὴν θεωρεῖν, ὁ δὲ πατὴρ σπανίως ἐθέλει ἰέναι πρὸς τὸ ἄστυ· ῥᾴδιον δέ ἐστι πείθειν αὐτόν. Ἀλλὰ λέγε μοι περὶ τοῦ ἄστεως καὶ περὶ τῆς ἑορτῆς.» Ἡ δὲ Νέαιρα, «ἄκουε οὖν,» φησίν. «Πολλοὶ μὲν ἄνθρωποι τὴν θάλατταν διαπερῶσιν, τὴν ἑορτὴν βουλόμενοι θεωρεῖν. Οὐ μόνον δὲ ἐκ τῆς θαλάττης πολλοὶ ἄνθρωποι ἥκουσι καὶ ἀπὸ τοῦ Πειραιῶς, ἀλλὰ καὶ ἀπὸ τῶν ἀγρῶν τῶν περὶ τὸ ἄστυ. Ἐν δὲ τῇ θαλάττῃ πολλὰ μὲν πλοῖά ἐστιν, καὶ ἐκ τῶν πλοίων συνεχῶς πολλοὶ ἄνθρωποι ἐκβαίνουσιν. Πανταχοῦ δὴ θόρυβος ἐν τῷ Πειραιεῖ ἐστιν.»
Ἡ δὲ Μέλιττα, «ἀλλὰ διὰ τί,» φησίν, «εἰς τὸν Πειραιᾶ κατέβης;» Ἡ δὲ Νέαιρα, «ὁ πατήρ», φησίν, «συνθήκην ἐποιήσατο πρός τινα ξένον. Ὁς καλὰ δέ ἐστι πάντα τὰ χωρία τὰ περὶ τὰς Ἀθήνας· οὐ μόνον γὰρ καλὴ θάλαττα προσκλύζει, ἀλλὰ καὶ σῖτος πολὺς καὶ πρόβατά ἐστι καὶ δένδρα τὰ καρποφόρα, καὶ πολὺς μὲν οἶνος, πολλὰ δὲ σῦκα, πολὺ δὲ ἔλαιον. Ὥσπερ δὲ ἡ γῆ, οὕτω καὶ ἡ περὶ τὴν χώρᾱν θάλαττα παμφορωτάτη ἐστιν. Ἔπειτα δὲ πρὸς τὸ ἄστυ ἀπῇμεν· ὦ Μέλιττα, ὅσον τὸ τῶν ἀνθρώπων πλῆθος, ὅσος ὁ θόρυβος, ὅσαι δὲ αἱ βοαί· ἡ δὲ ἀγορὰ μεγάλη ἐστίν, οὐ μῑκρὰ ὥσπερ ἐν τῇ κώμῃ. Πολλὰ καπηλεῖα ἐν τῇ ἀγορᾷ ἐστιν, πολλὰ δὲ ἐργαστήρια ἐν ταῖς ὁδοῖς οὐ μακρὰν ἀπὸ τῆς ἀγορᾶς· ἐν μὲν γὰρ ταῖς μῑκραῖς κώμαις, ὥσπερ ἐν τῇ ἡμετέρᾳ, οἱ αὐτοὶ ποιοῦσι κλίνην, θύρᾱν, ἄροτρον, τράπεζαν, πολλάκις καὶ οἰκοδομοῦσιν· ἐν δὲ ταῖς Ἀθήναις ποιεῖ ὁ μὲν τὰς κλίνᾱς, ὁ δὲ τὰς τραπέζᾱς, ὁ δὲ τᾱς θύρᾱς.»
Ἡ δὲ Μέλιττα, «ὦ Νέαιρα,» φησίν, «ὥρᾱ ἐστί μοι εἰς τὴν οἰκίᾱν βαδίζειν. Ἀλλὰ ἀκολούθει μοι, εἰ σχολάζεις, καὶ πάντα μοι τὰ περὶ τοῦ ἄστεως λέγε.
Αἱ οὖν κόραι ἅμα βαδίζουσιν, καὶ ἀλλήλαις λαλοῦσιν. Ἐπεὶ δὲ εἰς τὴν οἰκίᾱν ἥκουσιν, ἡ μὲν Μέλιττα, «χαῖρε, ὦ Νέαιρα,» φησίν, «ἐν νῷ ἔχω τὸν πατέρα πείθειν. Βούλομαι γὰρ καὶ ἐγὼ εἰς τὸ ἄστυ ἰέναι, καὶ τὴν ἑορτὴν καὶ ἄλλα πολλὰ θεωρεῖν.» Ἡ δὲ Νέαιρα, «χαῖρε καὶ σύ,» φησίν, «ὦ Μέλιττα,» καὶ ἀποχωρεῖ.
Ἡ δὲ Μέλιττα εἰς τὴν οἰκίᾱν εἰσέρχεται καὶ ὑδρίᾱν ζητεῖ. Τράπεζα δέ ἐστιν ἐν τῇ οἰκίᾳ, καὶ ἐπὶ τῇ τραπέζῃ ὑδρίᾱ ἐστίν. Ἡ οὖν Μέλιττα πρὸς τὴν τράπεζαν προσχωρεῖ· ἀπὸ δὲ τῆς τραπέζης τὴν ὑδρίᾱν λαμβάνει, καὶ ἐκ τῆς οἰκίᾱς ἐκβαίνει. Ἔπειτα δὲ πρὸς τὴν κρήνην αὖθις σπεύδει. Ἐν δὲ τῇ ὁδῷ τῇ Μυῤῥίνῃ ἐντυγχάνει· ἡ γὰρ Μυῤῥίνη εἰς τὴν οἰκίᾱν ὕδωρ φέρει. Ἡ οὖν μήτήρ, «τί ποιεῖς,» φησίν, «ὦ Μέλιττα; Διὰ τί ἔτι ἐνταῦθα μένεις; Ἀλλὰ σπεῦδε· ἴθι ταχέως πρὸς τὴν κρήνην καὶ ὕδωρ εἰς τὴν οἰκίᾱν φέρε.» Ἡ δὲ Μέλιττα, «μὴ ἀγανάκτει,» φησίν, «ὦ μῆτερ· σπεῦδω γὰρ ἐγὼ πρὸς τὴν κρήνην.» Ἡ κόρη οὐδὲν ἄλλο λέγει, ἀλλὰ τὴν ὁδὸν διατρέχει. Ἐπεὶ δὲ τῇ κρήνῃ προσχωρεῖ, ἰδού, ἔτι πάρεισι γυναῖκες· πολὺν γὰρ χρόνον ἀλλήλαις λαλοῦσιν. Ἄλλαι δὲ ἀπὸ τῆς κρήνης ἀποχωροῦσιν, καὶ πρὸς τὰς οἰκίᾱς σπεύδουσιν.
Ἐπεὶ δὲ προσχωρεῖ ἡ Μέλιττα, καλοῦσιν αὐτὴν καί, «χαῖρε, Μέλιττα,» φᾱσίν, «τί ποιεῖς; διὰ τί πρὸς τὴν κρήνην αὖθις σπεύδεις;» Ἡ δὲ Μέλιττα, «χαίρετε,» φησίν· «ἡ μήτηρ κελεύει με ἄλλην ὑδρίᾱν φέρειν,» καὶ τὴν ὑδρίᾱν γεμίζει. Αἱ δὲ, «διὰ τί,» φᾱσιν, «ἡ μήτηρ κελεύει σε ἄλλην ὑδρίᾱν φέρειν; ἆρ’ οὐχ ἅλις ὕδατος ἔχει ἐν τῇ οἰκίᾳ;»
Ἡ δὲ Μέλιττα τῶν γυναικῶν ἀκούει ἀλλ’ οὐδὲν λέγει· οὐ γὰρ ἐθέλει λέγειν αὐταῖς ὅτι τὴν ὑδρίᾱν κατέβαλεν. Ἐπεὶ δὲ τὴν ὑδρίᾱν γεμίζει, οἴκαδε βαδίζει. Μεγάλη δέ ἐστιν ἡ ὑδρίᾱ· ἡ οὖν Μέλιττα βραδέως βαδίζει. Δι’ ὀλίγου δὲ κόρη τις, ὀνόματι Παμφίλη, αὐτὴν διώκει. καὶ καλεῖ· «μένε, ὦ φίλη,» φησίν· «ἐγὼ γὰρ μέλλω σοι συλλαμβάνειν· μεγάλη γὰρ ἐστιν ἡ ὑδρίᾱ, σὺ δὲ μάλα κάμνεις.» Μένει οὖν ἡ Μέλιττα κὰι τὴν ὑδρίᾱν τῇ Παμφίλῃ παρέχει. Οὕτως οὖν πρὸς τὴν οἰκίᾱν βραδέως βαδίζουσιν. Δι’ ὀλίγου δὲ ἡ Παμφίλη μάλα κάμνει καί, «μεγάλη ἐστὶν ἡ ὑδρίᾱ καὶ μόλις δυνατόν ἐστιν αὐτὴν φέρειν. Κάθιζε οὖν καὶ ἡσύχαζε· μάλα γὰρ κάμνω.» Καθίζουσιν οὖν παρὰ τὴν ὁδὸν καὶ ἡσυχάζουσιν.
Δι’ ὀλίγου δὲ ἡ Μέλιττα, «οἴμοι,» φησίν. «Ὥρᾱ ἐστὶ σπεύδειν οἴκαδε.» Αἴρει οὖν τὴν ὑδρίᾱν καὶ ταχέως βαδίζει. Δι’ ὀλίγου δὲ πταίει· πίπτει οὖν πρὸς τὴν γῆν καὶ θραύει τὴν ὑδρίᾱν. Στενάζει οὖν καὶ δακρύει καί, «ὦ Ζεῦ,» φησίν, «τί ποτε λέγειν μέλλει ἡ μήτηρ;»
Ἡ δὲ Παμφίλη, «μὴ δάκρῡε, Μέλιττα,» φησίν· «ἐγὼ γάρ σοι συλλαμβάνω· μέλλω γὰρ οἴκαδε τρέχειν καὶ ἄλλην ὑδρίᾱν ἐκ τῆς ἐμῆς οἰκίᾱς φέρειν. Σὺ μὲν οὖν μένε, ἐγὼ δὲ δι’ ὀλίγου ἐπάνειμι.» Ἡ μὲν οὖν Μέλιττα παρὰ τὴν ὁδὸν καθίζει, ἡ δὲ Παμφίλη οἴκαδε τρέχει καὶ ἄλλην ὑδρίᾱν φέρει. Ἔπειτα δὲ πρὸς τὴν κρήνην σπεύδει καὶ τὴν ὑδρίᾱν γεμίζει. Τέλος δὲ πρὸς τὴν Μέλιτταν σπεύδει καὶ τὴν ὑδρίᾱν αὐτῇ παρέχει. Ἡ δὲ Μέλιττα χαίρει καὶ τὴν Παμφίλην φιλεῖ. Οὕτως οὖν τὴν ὑδρίᾱν οἴκαδε φέρει.

## ΑΙ ΓΥΝΑΙΚΕΣ ΤΟΥΣ ΑΝΔΡΑΣ ΠΕΙΘΟΥΣΙΝ
Πολλαὶ γυναῖκες ἥκουσιν εἰς τὴν κρήνη. Ἐν ᾧ δὲ πληροῦσι τὰς ὑδρίᾱς, ἄγγελος προσχωρεῖ. ἐπεὶ δὲ πάρεστιν, «ἀκούετε, ὦ γυναῖκες,» φησίν· «οἱ γὰρ Ἀθηναῖοι ἑορτὴν ποιοῦσιν. Ἆρ’ οὐκ ἐθέλετε αὐτὴν θεωρεῖν; Πείθετε οὖν τοὺς ἄνδρας ὑμᾶς ἐκεῖσε ἄγειν.» Αἱ δὲ γυναῖκες χαίρουσι καὶ λέγουσιν· «Μάλιστα ἐθέλομεν θεωρεῖν, καὶ ἐν νῷ ἔχομεν τοὺς ἄνδρας πείθειν.» Τὰς οὖν ὑδρίᾱς ταχέως πληροῦσι καὶ οἴκαδε σπεύδουσιν. Ἐπεὶ δὲ ἥκουσιν οἱ ἄνδρες ἐκ τῶν ἀγρῶν, ἑκάστη ἡ γυνὴ λέγει· «Ἄκουε, ὦ φίλε ἄνερ· ἄγγελος γὰρ πάρεστι καὶ λέγει ὅτι οἱ Ἀθηναῖοι ἑορτὴν ποιοῦσιν. Ἆρ’ οὐκ ἐθέλεις με ἐκεῖσε ἄγειν;» Καὶ ῥᾳδίως πείθουσιν αὐτούς· οἱ γὰρ ἄνδρες αὐτοὶ ἐθέλουσι τὴν ἑορτὴν θεωρεῖν.

# Κεφάλαιον Εʹ (5)
## ΑΙ ΚΟΡΑΙ ΤΑ ΠΡΟΒΑΤΑ ΟΡΩΣΙΝ
(1) Ἐν δὲ τῇ ὁδῷ ἡ Μέλιττα ἄλλᾱς κόρας ὁρᾷ. Αἱ δὲ κόραι τὴν Μέλιτταν ὁρῶσι καὶ καλοῦσιν αὐτήν· «Χαῖρε, ὦ Μέλιττα,» φᾱσίν. Ἡ δὲ Μέλιττα, «χαίρετε, ὦ φίλαι,» φησίν, «τί ποιεῖτε;» Αἱ δέ, «ἐλθὲ δεῦρο,» φᾱσίν, «ὦ Μέλιττα, καὶ βλέπε· ὁρῶμεν γὰρ πρόβατα ἐν τῷ ἀγρῷ. Ἆρα καὶ σὺ ὁρᾷς τὰ πρόβατα;» Ἡ δὲ Μέλιττα· «Ποῦ ἐστι τὰ πρόβατα; Ἐγὼ γὰρ οὐχ ὁρῶ αὐτά· τί δὲ ὁρᾶτε ὑμεῖς;» Αἱ δέ· «Βλέπε δεῦρο. Ἆρα οὐχ ὁρᾷς σὺ τὰ πρόβατα τὰ ἐν τῷ τοῦ Φιλίππου ἀγρῷ;» Ἡ δὲ Μέλιττα· «Ἀλλὰ οὐ δυνατόν ἐστιν· ὁ γὰρ Φίλιππος τὰ πρόβατα ἐν τῷ αὐλίῳ ἔχει· ἀλλὰ οὐ ῥᾴδιόν ἐστιν ὁρᾶν.» Αἱ δὲ κόραι, «διὰ τί,» φᾱσίν, «οὐ καταβαίνομεν εἰς τὸν ἀγρὸν καὶ τὰ πρόβατα ὁρῶμεν; Οὐ γὰρ μακρά ἐστιν ἡ ὁδός.»
(17) Ἐν δὲ τούτῳ προσχωρεῖ νεᾱνίᾱς τις ὀνόματι Φαίδρος· δοῦλος δὲ αὐτῷ ἀκολουθεῖ. Ὁ δὲ νεᾱνίᾱς βοᾷ καί, «σπεῦδε, ὦ δοῦλε,» φησίν, «ἆρα οὐχ ὁρᾷς τὰ πρόβατα τὰ ἐν τῷ ἀγρῷ; Ἆρα οὐχ ὁρᾷς ὅτι τὰ πρόβατα ἐκβαίνει ἐκ τοῦ αὐλίου; Σπεῦδε, σπεῦδε, καὶ ἔλαυνε αὐτὰ αὖθις εἰς τὸ αὔλιον.» Ὁ δὲ δοῦλος, «ἀλλὰ οὐ δυνατόν ἐστι σπεύδειν,» φησίν, «ὦ δέσποτα· ὁ γὰρ ἥλιος μάλα φλέγει, ἐγὼ δὲ μάλα κάμνω.» Ὁ δὲ Φαῖδρος μέγα βοᾷ καί, «μὴ φλυάρει, ὦ μαστῑγίᾱ,» φησίν, «ἴθι δὴ καὶ σπεῦδε.» Μέγα οὖν βοῶσιν ὅ τε δοῦλος καὶ ὁ δεσπότης· τρέχουσι δὲ πρὸς τὰ πρόβατα καὶ ἐξελαύνουσιν αὐτὰ ἐκ τοῦ ἀγροῦ εἰς τὸ αὔλιον.
(34) Αἱ δὲ κόραι ὁρῶσιν ὅτι ὅ τε Φαῖδρος καὶ ὁ δοῦλος τὰ πρόβατα εἰς τὸ αὔλιον ἐλαύνουσιν. Ἡ οὖν Μέλιττα ταῖς φίλαις λέγει· «Ἆρα ὁρᾶτε; Τὰ πρόβατα οὐκ ἔστι τοῦ Φιλίππου ἀλλὰ τοῦ Φαίδρου. Χαίρετε, ὦ φίλαι. Ὥρᾱ ἐστί μοι οἴκαδε σπεύδειν.»

## Ο ΛΥΚΟΣ (α)
(40) Ἐν ᾧ δ’ ἄπεισιν ἥ τε Μυῤῥίνη καὶ ἡ Μέλιττα, ὁ μὲν πάππος πονεῖ ἐν τῷ κήπῳ, ὁ δὲ παῖς καὶ ὁ Ἄργος βαδίζουσι πρὸς τὸ αὔλιον· ὁ Ἄργος κύων ἐστὶ μέγας τε καὶ ἰσχῡρός· τήν τ’ οἰκίᾱν φυλάττει καὶ τὰ πρόβατα. Ἐν ᾧ δὲ βαδίζουσιν ὅ τε παῖς καὶ ὁ κύων ἀνὰ τὴν ὁδόν, ὁ Φίλιππος λαγὼν ὁρᾷ ἐν τῷ ἀγρῷ τρέχοντα· λύει οὖν τὸν κύνα καί, «ἴθι δή, Ἄργε,» φησίν· «δίωκε.» Ὁ μὲν οὖν Ἄργος ὐλακτεῖ καὶ διώκει τὸν λαγών, ὁ δὲ φεύγει ἀνὰ τὸ ὄρος. Οὕτω δὲ ταχέως τρέχουσιν ὥστε δι’ ὀλίγου οὐ δυνατόν ἐστιν ὁρᾶν οὔτε τὸν κύνα οὔτε τὸν λαγών.
(54) Ὁ οὖν Φίλιππος σπεύδει μετ’ αὐτοὺς καὶ βοᾷ· «Ἐλθὲ δεῦρο, Ἄργε· ἐπάνελθε, ὦ κύον κατάρᾱτε.» Ἀλλ’ ἔτι διώκει ὁ κύων. Τρέχει οὖν ὁ Φίλιππος εἰς ἄκρον τὸ ὄρος ἀλλ’ οὐχ ὁρᾷ τὸν κύνα. Μέγα οὖν βοᾷ καὶ καλεῖ, ἀλλ’ οὐκ ἀκούει ὁ Ἄργος. Τέλος δ’ ἀθῡμεῖ ὁ παῖς καὶ καταβαίνει τὸ ὄρος.
(62) Ἐπεὶ δὲ προσχωρεῖ τῷ κήπῳ, ὁρᾷ αὐτὸν ὁ πάππος καί, «τί ποιεῖς, ὦ παῖ;» φησίν· «Πόθεν ἥκεις καὶ ποῦ ἐστιν ὁ Ἄργος;» Ὁ δὲ Φίλιππος· «Ἄπὸ τοῦ αὐλίου ἥκω, ὦ πάππε· ὁ δ’ Ἄργος ἐστί που ἐν τοῖς ὄρεσιν· λαγὼν γὰρ διώκει.» Ὁ δὲ πάππος· «Ἴθι δή, ὦ παῖ· τί οὐ ζητεῖς αὐτόν; Μὴ οὕτω ῥάθῡμος ἴσθι.» Ὁ δὲ Φίλιππος, «Οὐ ῥάθῡμός εἰμι, ὦ πάππε, οὐδὲ αἴτιος ἐγώ. Μέγα γὰρ βοῶ καὶ καλῶ, ἀλλ’ οὐκ ἀκούει ὁ κύων.» Ὁ δὲ πάππος, «ἐλθὲ δεῦρο, ὦ παῖ,» φησίν. Οὕτω λέγει καὶ τὴν βακτηρίᾱν λαμβάνει καὶ σπεύδει ἅμα τῷ παιδὶ ἀνὰ τὴν ὁδόν.

## Ο ΛΥΚΟΣ (β)
(76) Ἐπεὶ δὲ τῷ αὐλίῳ προσχωροῦσιν ὅ τε Φίλιππος καὶ ὁ πάππος, πολὺν ψόφον ἀκούουσιν· ὑλακτεῖ γὰρ ἀγρίως ὁ Ἄργος, τὰ δὲ πρόβατα πολὺν θόρυβον ποιεῖ.
(80) Σπεύδουσιν οὖν· βοὐλονται γὰρ γιγνώσκειν τί πάσχει τὰ πρόβατα. Πρῶτος οὖν πάρεστιν ὁ παῖς καὶ ἰδού, ὁ μὲν Ἄργος μένει πρὸς τῇ ὁδῷ καὶ ἀγρίως ὑλακτεῖ, καταβαίνει δὲ ἐκ τοῦ ὄρους πρὸς τὸ αὔλιον λύκος μέγας. Ὁ μὲν οὖν Φίλιππος μέγα βοᾷ καὶ λίθους λαμβάνει καὶ βάλλει τὸν λύκον· ὁ δὲ Ἄργος ὁρμᾷ ἐπ’ αὐτὸν καὶ οὕτως ἀγρίως ἐμπίπτει ὥστε ἀναστρέφει ὁ λύκος καὶ ἀποφεύγει. Διώκει μὲν οὖν ὁ κύων, ὁ δὲ Φίλιππος σπεύδει μετὰ αὐτόν.
(91) Ὁ δὲ πάππος ἤδη εἰς ἄκρον τὸ ὄρος ἥκει καὶ τὸν λύκον ὁρᾷ καὶ βοᾷ· «Ἐλθὴ δεῦρο, Φίλιππε· μὴ δίωκε ἀλλ’ ἐπάνελθε.» Νῦν δὲ ὁ Ἄργος τὸν λύκον ὀδὰξ λαμβάνει καὶ κατέχει, ὁ δὲ Φίλιππος ἤδη πάρεστι καὶ τὴν μάχαιρον λαμβάνει καὶ τύπτει τὸν λύκον. Ὁ δὲ ἀσπαίρει καὶ καταπίπτει πρὸς τὴν γῆν.
(99) Ἐνθαῦδα δὴ προσχωρεῖ ὁ πάππος καὶ τὸν λύκον ὁρᾷ ἐπὶ τῇ γῇ κείμενον. Θαυμάζει οὖν καί, «εὖ γε, ὦ παῖ,» φησίν· «μάλα ἀνδρεῖος εἶ. Μέγας γὰρ ἐστιν ὁ λύκος καὶ ἄγριος. Σὺ δέ, ὦ Ἄργε, ἀγαθὸς εἶ κύων· εὖ γὰρ τὰ πρόβατα φυλάττεις. Νῦν δέ, Φίλιππε, οἴκαδε σπεῦδε· ἡ γὰρ μήτηρ δήπου ἐθέλει γιγνώσκειν ποῦ εἶ καὶ τί πάσχεις.»
(108) Ἐπεὶ δὲ τῇ οἰκίᾳ προσχωροῦσιν, τὴν μητέρα ὁρῶσιν. Ὁ μὲν οὖν πάππος σπεύδει πρὸς αὐτὴν καὶ πάντα λέγει. Ἡ δέ, «ἆρα ἀληθῆ λέγεις;» φησίν. «Εὖ γε, ὦ παῖ· μάλα ἀνδρεῖος εἶ. Ἀλλ’ ἰδού, προσχωρεῖ ἡ Μέλιττα ἀπὸ τῆς κρήνης. Ἐλθὲ δεῦρο, ὦ Μέλιττα, καὶ ἄκουε· ὁ γὰρ Φίλιππος λύκον ἀπέκτονεν.» Ὁ μὲν οὖν πάππος πάντα αὖθις λέγει, ἡ δὲ Μέλιττα μάλιστα θαυμάζει καὶ λέγει ὅτι καὶ ὁ Ἄργος καὶ ὁ Φίλιππος μάλα ἀνδρεῖοί εἰσι καὶ ἰσχῡροί.
(120) Ἔπειτα δὲ ἡ μήτηρ, «νῦν δὲ ἐλθὲ δεῦρο, ὦ φίλε,» φησίν, «καὶ κάθιζε μεθ’ ἡμῶν ὑπὸ τῷ δένδρῳ· μάλα γὰρ κάμνεις. Σὺ δέ, Μέλιττα, κάθιζε καὶ σύ. Ἀκούετε οὖν· ἐγὼ γὰρ βούλομαι καλὸν μῦθον ὑμῖν λέγειν.»
(126) Ὁ μὲν οὖν πάππος καθεύδει – μάλα γὰρ κάμνει – οἱ δὲ παῖδες καθίζουσιν ὑπὸ τῷ δένδρῳ καὶ ἀκούουσιν· ἐπιθῡμοῦσι γὰρ ἀκούειν τὸν μῦθον.

## Ο ΔΟΥΛΟΣ ΤΟΝ ΚΥΝΑ ΟΥ ΦΙΛΕΙ
(130) Ἡ μὲν οὖν μήτηρ λέγει· «Τί δέ; Ποῖον μῦτον ἐθέλετε ἀκούειν;» Ὁ δὲ Φίλιππος· «Ἐγὼ μὲν μῦθον περὶ δεινοῦ καὶ μεγάλου θηρίου ἀκούειν ἐθέλω.» Ἡ δὲ Μέλιττα· «Διὰ τί περὶ δεινοῦ καὶ μεγάλου θηρίου; Αιὰ τί οὐ περὶ καλῆς κόρης; Ἆρ’ οὐκ ἐθέλεις σὺ ἡμῖν λέγειν τοιοῦτον μῦθον, ὦ μαμμίᾱ;» Ὁ δὲ παῖς· «Ὑμεῖς μὲν αἱ κόραι οὐκ ἰσχῡραί ἐστε· διὰ τοῦτο οὐκ ἐθέλετε ἀκούειν μύθους περὶ ἀνδρείων ἀνθρώπων. Ἡμεῖς δὲ τὰ ἀνδρεῖα μειράκια οὐ φιλοῦμεν τοὺς περὶ κορών μύθους.»
(142) Ἡ δὲ μήτηρ· «Μὴ βοᾶτε· ὁ γὰρ πάππος καθεύδει. Παρ’ ἐμὲ δὲ ἔλθετε καὶ πρὸς ἐμοὶ καθίζετε· ἐγὼ μὲν γὰρ ὑμῖν καλὸν μῦθον λέγειν μέλλω· ἐν δὲ τῷ μύθῳ καὶ καλὴ γυνὴ ἔνεστιν, καὶ ἀνδρεῖος ἀνήρ, καὶ θηρίον μέγα καὶ δεινόν. Μὴ οὖν θορυβεῖτε ἀλλ’ ἀκούετε.»
(149) Ἐν δὲ τούτῳ ὁ Φίλιππος, «παῦε, ὦ μῆτερ,» φησίν· «ὁ γὰρ Ξανθίᾱς πρὸς ἡμᾶς βαδίζει. Ἀλλὰ τί ποιεῖ ὁ ἄνθρωπος; Λίθους λαμβάνει καὶ τὸν κύνα βάλλει; Ὦ Ζεῦ. Ὦ ἀνόητε, τί ποιεῖς; Μὴ βάλλε τὸν κύνα.» Ὁ δὲ δοῦλος λέγει· «Ἆρ’ ἐμὲ καλεῖς, ὦ παῖ; Ἀλλ’ ἐγὼ τὸν κύνα ἀπ’ ἐμοῦ ἀπελαύνω. Ὁ γὰρ κύων ἀεὶ πρὸς ἐμοὶ μένει καὶ ὑλακτεῖ· εἰ δὲ βαδίζω, ἐμὲ διώκει καὶ ἐπ’ ἐμὲ ὁρμᾷ. Πολλάκις δέ με δάκνειν ἐπιθῡμεῖ. Τί οὖν ποιῶ; Ἐγὼ δὲ αὐτὸν ἀπελαύνειν ἐπιθῡμῶ, τὸν γὰρ κύνα οὐ φιλῶ· σὺ δὲ, ὦ Φίλιππε, μάλα φιλεῖς τὸν κύνα, ἐπεὶ ὁ κύων οὐκ ἀγρίως ἐμπίπτει σοι, οὐδὲ ὁρμᾷ ἐπὶ σέ. Ὁ γὰρ κύων φίλος σοί ἐστιν, καὶ πολλάκις μετὰ σοῦ βαδίζει τε ἀνὰ τὸ ὄρος, καὶ μετὰ σοῦ φυλάττει τὰ πρόβατα· ἐμὲ δὲ οὐ φιλεῖ ὁ κύων, οὐδὲ ἐγὼ τὸν κύνα φιλῶ. Κάλει οὖν τὸν κύνα πρὸς σέ.» Ὁ οὖν Φίλιππος τὸν Ἄργον καλεῖ· «Ἄργε, δεῦρ’ ἐλθέ, πρὸς ἡμᾶς. Κάθιζε ἐνταῦθα μεθ’ ἡμῶν. Ἡμεῖς μὲν γὰρ φιλοῦμέν σε, ὁ δὲ δοῦλος οὐ φιλεῖ. Μὴ οὖν ἀποχώρει ἀφ’ ἡμῶν, ἀλλ’ ἄκουε καὶ σὺ τὸν μῦθον. Ἡ γὰρ μήτηρ ἡμᾶς μάλα φιλεῖ, καὶ ἀεὶ καλοὺς μύθους ἡμῖν λέγειν βούλεται. Ἆρ’ οὐ φιλεῖς ἡμᾶς, ὦ μῆτερ;» «Μάλιστά γε, ἐγὼ ὑμᾶς μάλα φιλῶ. Ἀλλὰ νῦν σῑγᾶτε, καὶ ἀκούετε τὸν μῦθον. Ὁ γὰρ μῦθός ἐστι περὶ τοῦ Μίνωος.»

## Ο ΑΡΓΟΣ ΤΑ ΠΡΟΒΑΤΑ ΣΩΙΖΕΙ
Ὅ τε Φίλιππος καὶ ὁ πατὴρ βραδέως βαδίζουσιν ἀνὰ τὴν ὁδὸν· ζητοῦσιν γὰρ τὰ πρόβατα. Ἐπεὶ δὲ εἰς ἄκρον τὸ ὄρος ἥκουσιν, τὰ πρόβατα ὁρῶσιν· μένει γὰρ πρὸς τῇ ὁδῷ καὶ πολὺν θόρυβον ποιεῖ. Ὁ οὖν Δικαιόπολις, «τί πάσχει τὰ πρόβατα;» φησίν· «Σπεῦδε κατὰ τὴν ὁδόν, ὦ παῖ, καὶ γίγνωσκε διὰ τί τοσοῦτον θόρυβον ποιεῖ.» Ὁ οὖν Φίλιππος σπεύδει κατὰ τὴν ὁδόν. Ἐπεὶ δὲ τοῖς προβάτοις προσχωρεῖ, μέγαν λύκον ὁρᾷ· τὸν οὖν πατέρα καλεῖ καὶ βοᾷ· «Ἐλθὲ δεῦρο, ὦ πάτερ, καὶ βοήθει· μέγας γὰρ λύκος πάρεστι καὶ μέλλει τοῖς προβάτοις ἐμπίπτειν.»
Ὁ οὖν Δικαιόπολις τὸν κύνα λύει καί, «ἴθι δή, Ἄργε,» φησίν· «τὸν λύκον δίωκε· σὺ δέ, ὦ παῖ, μένε ἐνταῦθα.» Ὁ μὲν οὖν Φίλιππος μένει πρὸς τῇ ὁδῷ, ὁ δὲ Ἄργος ὑλακτεῖ καὶ οὕτως ἀγρίως ὁρμᾷ ἐπὶ τὸν λύκον ὥστε ὁ λύκος ἀποφεύγει. Ὁ δὲ Φίλιππος καὶ ὁ πατὴρ τρέχουσι μετ’ αὐτοὺς καὶ βοῶσι καὶ λίθους βάλλουσιν. Ἐνταῦθα δὴ τὸν κύνα καλοῦσι καὶ τὰ πρόβατα οἴκαδε ἐλαύνουσιν.

# Κεφάλαιον Ϝʹ (6)
## Ο ΜΥΘΟΣ (α)
«Ὁ Μίνως οἰκεῖ ἐν τῇ Κρήτῃ· βασιλεὺς δέ ἐστι τῆς νήσου. Καὶ ἐν τῇ τοῦ Μίνωος οἰκίᾳ ἐστὶν ὁ λαβύρινθος· ἐκεῖ δ’ οἰκεῖ ὁ Μῑνώταυρος, θηρίον τι δεινόν, τὸ μὲν ἥμισυ ἄνθρωπος, τὸ δ’ ἥμισυ ταῦρος. Ὁ δὲ Μῑνώταυρος ἐσθίει ἀνθρώπους. Ὁ οὖν Μίνως ἀναγκάζει τοὺς Ἀθηναίους ἑπτά τε νεᾱνίᾱς πέμπειν καὶ ἑπτὰ παρθένους κατ’ ἔτος πρὸς τὴν Κρήτην καὶ παρέχει αὐτοὺς τῷ Μῑνωταύρῳ ἐσθίειν.
Ἐν δὲ ταῖς Ἀθήναις βασιλεύει ὁ Αἰγεύς· ἔστι δὲ αὐτῷ παῖς τις ὀνόματι Θησεύς. Ὁ δὲ ἐπεὶ πρῶτον ἡβᾷ, τοὺς ἑταίρους οἰκτίρει καὶ βούλεται βοηθεῖν αὐτοῖς. Προσχωρεῖ οὖν τῷ πατρὶ καί, «πάππα φίλε,» φησίν, «τοὺς ἑταίρους οἰκτίρω καὶ βούλομαι σῴζειν. Πέμπε με οὖν μετὰ τῶν ἑταίρων πρὸς τὴν Κρήτην.» Ὁ δ’ Αἰγεὺς μάλιστα φοβεῖται ἀλλ’ ὅμως πείθεται αὐτῷ.
Ὁ οὖν Θησεὺς εἰς τὴν ναῦν εἰσβαίνει μετὰ τῶν ἑταίρων καὶ πλεῖ πρὸς τὴν Κρήτην. Ἐπεὶ δὲ εἰς τὴν νῆσον ἀφικνοῦνται, ὅ τε βασιλεὺς καὶ ἡ βασίλεια καὶ ἡ θυγάτηρ αὐτῶν, ὀνόματι Ἀριάδνη, δέχονται αὐτοὺς καὶ ἄγουσι πρὸς τὴν Κνωσσόν (οὕτω γὰρ τὴν τοῦ Μίνωος πόλιν ὀνομάζουσιν) καὶ φυλάττουσιν ἐν τῷ δεσμωτηρίῳ.
Ἡ δ’ Ἀριάδνη, ἐπεὶ πρῶτον ὁρᾷ τὸν Θησέᾱ, ἐρᾷ αὐτοῦ καὶ βούλεται σῴζειν. Ἐπεὶ οὖν νύξ γίγνεται, σπεύδει πρὸς τὸ δεσμωτήριον καὶ τὸν Θησέᾱ καλεῖ καί, «σίγᾱ, ὦ Θησεῦ,» φησίν· «ἐγώ, Ἀριάδνη, πάρειμι. Ἐρῶ σου καὶ βούλομαι σῴζειν. Ἰδού, παρέχω γάρ σοι τοῦτο τὸ ξίφος καὶ τοῦτο τὸ λίνον. Μὴ οὖν φοβοῦ ἀλλὰ ἀνδρείως εἴσβαινε εἰς τὸν λαβύρινθον καὶ ἀπόκτεινε τὸν Μῑνώταυρον. Ἔπειτα δὲ ἔκφευγε μετὰ τῶν ἑταίρων καὶ σπεῦδε πρὸς τὴν ναῦν. Ἐγὼ γὰρ ἐν νῷ ἔχω πρὸς τῇ νηῒ μένειν· βούλομαι γὰρ ἀπὸ τῆς Κρήτης ἀποφεύγειν καὶ μετὰ σοῦ πρὸς τὰς Ἀθήνᾱς πλεῖν.» Οὕτω λέγει καὶ ταχέως ἀπέρχεται πρὸς τὴν πόλιν. Ὁ δὲ Θησεὺς μάλα μὲν θαυμάζει, δέχεται δὲ τὸ ξίφος καὶ μένει τὴν ἡμέρᾱν.»

## Ο ΔΙΚΑΙΟΠΟΛΙΣ ΑΓΑΝΑΚΤΕΙ
Ἡ μὲν οὖν μήτηρ ὀλίγον χρόνον σῑγᾷ καὶ πρὸς τοὺς παῖδος βλέπει. Ἡ δὲ Μέλιττα, «τί δέ, ὦ μῆτερ;» φησίν, «τί σῑγᾷς; Τί ἔπειτα γίγνεται; Ἀκούειν γὰρ βούλομαι τὸν μῦθον. Ἆρ’ οὐ βούλει καὶ σὺ τὸν μῦθον ἀκούειν, ὦ Φίλιππε;» «Μάλιστά γε· βούλομαι γὰρ γιγνώσκειν τί ποιεῖ ὁ Θησεύς. Ὦ μῆτερ, ὡς καλός ἐστιν ὁ μῦθος…»
Ἐν δὲ τούτῳ οἱ παῖδες τόν τε Ξανθίᾱν ὁρῶσι καὶ τὸν Δικαιόπολιν· ὁ μὲν γὰρ Ξανθίᾱς τρέχει πρὸς τὴν οἰκίᾱν, ὁ δὲ Δικαιόπολις διώκει αὐτὸν καὶ μέγα βοᾷ καί, «ποῖ φεύγεις, ὦ κατάρᾱτε,» φησίν· «διὰ τί οὐκ ἐν τῷ ἀγρῷ μένεις καὶ συλλαμβάνεις; Ἆρα ἤδη καθεύδειν βούλει; Τί οὐ πείθῃ μοι; Ἰδού, δέχου τὸ σπέρμα καὶ ἕπου μοι πρὸς τοὺς ἀγρούς, καὶ ἐργάζου.»
Ὁ δὲ Ξανθίᾱς· «Ἤδη πολὺν χρόνον ἐν τῷ ἀγρῷ πονῶ. Ἤδη μεσημβρίᾱ ἐστίν. Φλέγει δὲ ὁ ἥλιος, καὶ ἐγὼ μάλα κάμνω· βούλομαι οὖν ὀλίγον χρόνον ἡσυχάζειν.» Ὁ δὲ Δικαιόπολις, «οὐ δυνατόν ἐστιν ἡσυχάζειν,» φησίν· «μακρὸς γάρ ἐστιν ὁ πόνος. Ἰδού, ἆρα ὁρᾷς ταύτην τὴν βακτηρίᾱν; Ἆρα οὐ φοβῇ;» Ὁ δὲ Ξανθίᾱς· «Μάλιστά γε· τήν τε βακτηρίᾱν ὁρῶ καὶ μάλα φοβοῦμαι. Ὁ δὲ ἥλιος κατατρίβει με καὶ οὐ δυνατόν ἐστιν ἐν μεσημβρίᾳ ἐργάζεσθαι.
Ὁ δὲ Φίλιππος· «Διὰ τί ἀεὶ οὕτω βοῶσιν; Εἰ μὴ γὰρ σῑγῶσιν οἱ ἄνθρωποι, οὐ δυνατόν ἐστιν ἀκούειν τὸν μῦθον. Ἡμεῖς δὲ βουλόμεθα γιγνώσκειν τί γίγνεται, καὶ τί ποιεῖ ὁ Θησεύς.»
Ἡ δὲ Μυῤῥίνη πρὸς τὸν ἄνδρα· «Μὴ οὕτω βόᾱ, ὦ ἄνερ· ὁ μὲν γὰρ πάππος μάλα κάμνει· καθεύδει οὖν καὶ οὐ βούλεται ἐγείρεσθαι· οἱ δὲ παῖδες τὸν μῦθον ἀκούειν βούλονται, καὶ οὐ δυνατόν ἐστι τὸν μῦθον ἀκούειν, εἰ μὴ ὀλίγον χρόνον σῑγᾶτε.» Ὁ δὲ Φίλιππος, «ναί, ὦ παππίᾱ,» φησίν, «ἡ μήτηρ ἀληθῆ λέγει. Ἡμεῖς γὰρ τὸν μῦθον τὸν περὶ τοῦ Μῑνωταύρου ἀκούειν βουλόμεθα. Μὴ οὖν οὕτω βόᾱ μηδὲ χαλεπὸς ἴσθι· ὁ μὲν γὰρ δούλος ἀργός ἐστιν, σὺ δὲ οὐκ ἀγνοεῖς τὸν τρόπον αὐτοῦ. Ἔᾱ οὖν αὐτὸν ἡσυχάζειν ὀλίγον χρόνον. Σὺ δὲ αὐτὸς κάθιζε ἐν τῇ σκιᾷ καὶ ἡσύχαζε.»
Ὁ μὲν οὖν Δικαιόπολις σῑγᾷ καὶ καθίζει ἐν τῇ σκιᾷ, ὁ δὲ Ξανθίᾱς καὶ αὐτὸς καθίζει καὶ δι’ ὀλίγου καθεύδει· τὸν μὲν γὰρ Δικαιόπολιν φοβεῖται, μάλα δὲ κάμνει.
Ὁ μὲν οὖν Φίλιππος, «ὦ μῆτερ,» φησίν, «τί οὐ λέγεις τῷ πατρὶ περὶ τοῦ λύκου;» Ἡ δὲ Μυῤῥίνη· «Οὐδαμῶς, ὦ Φίλιππε· νῦν γὰρ μάλα κάμνει καὶ ἀγανακτεῖ· βούλομαι δὲ πάντα αὐτῷ λέγειν οἴκοι μετὰ τὰ ἔργα. Ἆρα οὖν βούλεσθε νῦν ἀκούειν τὸν μῦθον, ὦ παῖδες;» Ὁ δὲ Φίλιππος· «Μάλιστά γε, ὦ μῆτερ, βουλόμεθα ἀκούειν. Εἰπὲ οὖν· τί γίγνεται ἐπεὶ ἀνατέλλει ὁ ἥλιος;»

## Ο ΜΥΘΟΣ (β)
«Ἐπεὶ δὲ ἡμέρᾱ γίγνεται, ὁ Μίνως ἔρχεται πρὸς τὸ δεσμωτήριον καὶ καλεῖ τόν τε Θησέᾱ καὶ τοὺς ἑταίρους καὶ ἄγει αὐτοὺς πρὸς τὸν λαβύρινθον. Ἐπεὶ δὲ ἀφικνοῦνται, οἱ δοῦλοι ἀνοίγουσι τὰς πύλᾱς καὶ τοὺς Ἀθηναίους εἰσλαύνουσιν. Ἔπειτα δὲ τὰς πύλας κλείουσι καὶ ἀπέρχονται· οὕτω γὰρ τῷ Μῑνωταύρῳ σίτον παρέχουσιν εἰς πολλὰς ἡμέρᾱς. Οἱ μὲν οὖν ἑταῖροι μάλιστα φοβοῦνται, ὁ δὲ Θησεύς, «μὴ φοβεῖσθε, ὦ φίλοι,» φησίν· «ἐγὼ γὰρ ὑμᾶς σώσω. Ἕπεσθέ μοι οὖν ἀνδρείως.» Οὕτω λέγει καὶ ἡγεῖται αὐτοῖς εἰς τὸν λαβύρινθον.
Ὁ μὲν οὖν Θησεὺς ἐν μὲν τῇ ἀριστερᾷ ἔχει τὸ λίνον, ἐν δὲ τῇ δεξιᾷ τὸ ξίφος, καὶ προχωρεῖ εἰς τὸν σκότον. Οἱ δὲ ἑταῖροι μάλιστα φοβοῦνται ἀλλ’ ὅμως ἕπονται· ἡ γὰρ ἀνάγκη αὐτοὺς ἔχει. Μακρὰν οὖν ὁδὸν πορεύονται καὶ πολλάκις μὲν τρέπονται, πολλάκις δὲ ψόφους δεινοὺς ἀκούουσιν· ὁ γὰρ Μῑνώταυρος διώκει αὐτοὺς ἐν τῷ σκότῳ καὶ μάλα δεινῶς βρῡχᾶται. Ἐνταῦθα δὴ τὸν τῶν ποδῶν ψόφον ἀκούουσι καὶ τὸ τοῦ θηρίου πνεῦμα ὀσφραίνονται, καὶ ἰδού, ἐν τῇ ὁδῷ πάρεστιν ὁ Μῑνώταυρος. Δεινῶς δὴ βρῡχᾶται καὶ ἐπὶ τὸν Θησέᾱ ὁρμᾶται.
Ὁ δὲ Θησεὺς οὐ φοβεῖται ἀλλὰ μάλα ἀνδρείως μάχεται· τῇ μὲν γὰρ ἀριστερᾷ λαμβάνεται τῆς κεφαλῆς τοῦ θηρίου, τῇ δὲ δεξιᾷ τὸ στήθος τύπτει. Ὁ δὲ Μῑνώταυρος δεινῶς κλάζει καὶ καταπίπτει πρὸς τὴν γῆν. Οἱ δὲ ἑταῖροι, ἐπεὶ ὁρῶσι τὸ θηρίον ἐπὶ τῇ γῇ κείμενον, χαίρουσι καί, «ὦ Θησεῦ,» φᾱσίν, «ὡς ἀνδρεῖος εἶ· ὡς θαυμάζομεν σε καὶ τῑμῶμεν. Ἀλλὰ νῦν γε σῷζε ἡμᾶς ἐκ τοῦ λαβυρίνθου καὶ ἡγοῦ πρὸς τὰς πύλᾱς. Μακρὰ γάρ ἐστιν ἡ ὁδὸς καὶ πολὺς ὁ σκότος· τὴν δ’ ὁδὸν ἀγνοοῦμεν.»
Ὁ δὲ Θησεὺς οὐ φοβεῖται ἀλλὰ τὸ λίνον λαμβάνει – οὕτω γὰρ τὴν ὁδὸν γιγνώσκει – καὶ ἡγεῖται τοῖς ἑταίροις πρὸς τὰς πύλᾱς. Ἐπεὶ δ’ ἀφικνοῦνται, τὸν μοχλὸν διακόπτουσι καὶ μένουσιν ἐκεῖ· ἔτι γὰρ ἡμέρᾱ ἐστίν. Ἐπεὶ δὲ νύξ γίγνεται, ἐξέρχονται ἐκ τοῦ λαβυρίνθου καὶ σπεύδουσι πρὸς τὴν ναῦν. Ἐκεῖ δὲ τὴν Ἀριάδνην ὁρῶσιν· μένει γὰρ πρὸς τῇ νηΐ. Ταχέως οὖν εἰσβαίνουσι καὶ ἀποπλέουσι πρὸς τὰς Ἀθήνᾱς. Οὕτως οὖν ὁ Θησεὺς τόν τε Μῑνώταυρον ἀποκτείνει καὶ τοὺς ἑταίρους σῴζει εἰς τὰς Ἀθήνᾱς.»
Οὕτω περαίνει τὸν μῦθον ἡ Μυῤῥίνη, ἡ δὲ Μέλιττα, «καὶ ἡ Ἀριάδνη;» φησίν· «Ἆρα χαίρει; Ἆρα φιλεῖ αὐτὴν ὁ Θησεύς;» Ἡ δὲ Μυῤῥίνη· «Οὐδαμῶς, οὐ χαίρει ἡ Ἀριάδνη οὐδὲ φιλεῖ αὐτὴν ὁ Θησεύς.» Ἡ δὲ Μέλιττα· «Διὰ τί οὐ φιλεῖ αὐτὴν ὁ Θησεύς; Τί γίγνεται;» Ἡ δὲ μήτηρ· «Ἐκεῖνον τὸν μῦθον οὐκ ἐθέλω σοι λέγειν νῦν γε.» 

## Ο ΘΗΣΕΥΣ ΤΗΝ ΑΡΙΑΔΝΗΝ ΚΑΤΑΛΕΙΠΕΙ
Οὕτως οὖν ὁ Θησεὺς τοὺς ἑταίρους σῴζει καὶ ἀπὸ τῆς Κρήτης ἀποφεύγει. Πρῶτον μὲν οὖν πρὸς νῆσόν τινα, Νάξον ὀνόματι, πλέουσιν. Ἐπεὶ δὲ ἀφικνοῦνται, ἐκβαίνουσιν ἐκ τῆς νεὼς καὶ ἀναπαύονται. Ἐπεὶ δὲ νὺξ γίγνεται, οἱ μὲν ἄλλοι καθεύδουσιν· ὁ δὲ Θησεὺς οὐ καθεύδει ἀλλὰ ἥσυχος μένει· οὐ γὰρ φιλεῖ Ἀριάδνην οὐδὲ βοῦλεται φέρειν αὐτὴν πρὸς τὰς Ἀθήνᾱς. Δι’ ὀλίγου οὖν, ἐπεὶ καθεύδει ἡ Ἀριάδνη, ὁ Θησεὺς ἐγείρει τοὺς ἑταίρους καί, «σῑγᾶτε, ὦ φίλοι,» φησίν· «Καιρός ἐστιν ἀποπλεῖν. Σπεύδετε οὖν πρὸς τὴν ναῦν.» Ἐπεὶ οὖν εἰς τὴν ναῦν ἀφικνοῦνται, ταχέως λύουσι τὰ πείσματα καὶ ἀποπλέουσιν· τὴν δ’ Ἀριάδνην λείπουσιν ἐν τῇ νήσῳ.
Ἐπεὶ δὲ ἡμέρᾱ γίγνεται, ἀνεγείρεται ἡ Ἀριάδνη καὶ ὁρᾷ ὅτι οὕτε Θησεὺς οὔτε οἱ ἑταῖροι πάρεισιν. Τρέχει οὖν πρὸς τὸν αἰγιαλὸν καὶ βλέπει πρὸς τὴν θάλατταν· τὴν δὲ ναῦν οὐχ ὁρᾷ. Μάλιστα οὖν φοβεῖται καὶ βοᾷ· «Ὦ Θησεῦ, ποῦ εἶ; Ἀρά με καταλείπεις; Ἐπάνελθη καὶ σῷζε με.»

# Κεφάλαιον Ζʹ (7)
## Ο ΚΥΚΛΩΨ (α)
Ἐπεὶ δὲ περαίνει τὸν μῦθον ἡ Μυῤῥίνη, ἡ Μέλιττα, «ὡς καλός ἐστιν ὁ μῦθος,» φησίν· «Λέγε ἡμῖν ἄλλον τινὰ μῦθον, ὦ μῆτερ.» Ἡ δὲ Μυῤῥίνη, «οὐδαμῶς,» φησίν· «Νῦν γὰρ ἐν νῷ ἔχω τὸ δεῖπνον παρασκευάζειν.» Ἡ μὲν οὖν Μέλιττα δακρύει, ὁ δὲ Φίλιππος, «μὴ δάκρῡε, ὦ Μέλιττα,» φησίν· «Ἐγὼ γὰρ ἐθέλω σοι μῦθον καλὸν λέγειν περὶ ἀνδρὸς πολυτρόπου, ὀνόματι Ὀδυσσέως.
Ὁ γὰρ Ὀδυσσεὺς ἐπὶ τὴν Τροίᾱν πλεῖ μετὰ τοῦ τ’ Ἀγαμέμνονος καὶ τῶν Ἀχαιῶν. Δέκα μὲν οὖν ἔτη περὶ Τροίᾱν μάχονται, τέλος δὲ τὴν πόλιν αἱροῦσιν. Ὁ οὖν Ὀδυσσεὺς τοὺς ἑταίρους κελεύει εἰς τὰς ναῦς εἰσβαίνειν, καὶ ἀπὸ τῆς Τροίᾱς οἴκαδε ἀποπλέουσιν. Ἐν δὲ τῇ ὁδῷ πολλὰ καὶ δεινὰ πάσχουσιν. Πολλάκις μὲν γὰρ χειμῶνας ὑπέχουσιν, πολλάκις δὲ εἰς ἄλλους κινδύνους μεγίστους ἐμπίπτουσιν.
Πλέουσί ποτε εἰς νῆσόν τινα μῑκράν, ἐκβαίνουσι δὲ ἐκ τῶν νεῶν καὶ δεῖπνον ποιοῦσιν ἐν τῷ αἰγιαλῷ. Ἔστι δὲ ἐγγὺς ἄλλη νῆσος· καπνὸν ὁρῶσι καὶ φθόγγον ἀκούσιν προβάτων τε καὶ αἰγῶν. Τῇ οὖν ὑστεραίᾳ ὁ Ὀδυσσεὺς τοὺς ἑταίρους κελεύει εἰς τὴν ναῦν εἰσβαίνειν· βούλεται γὰρ εἰς τὴν νῆσον πλεῖν καὶ γιγνώσκειν τίνες ἐκεῖ οἰκοῦσιν.
Δι’ ὀλίγου οὖν ἀφικνοῦνται εἰς τὴν νῆσον. Ἐγγὺς τῆς θαλάττης ἄντρον μέγα ὁρῶσι καὶ πολλά τε πρόβατα καὶ πολλὰς αἶγας. Ὁ οὖν Ὀδυσσεὺς τοῖς ἑταίροις, “ὑμεῖς μέν,” φησίν, “πρὸς τῇ νηῒ μένετε. Ἐγὼ δὲ ἐν νῷ ἔχω εἰς τὸ ἄντρον εἰσιέναι.” Δώδεκα οὖν τῶν ἑταίρων κελεύει ἑαυτῷ ἕπεσθαι. Οἱ δὲ ἄλλοι πρὸς τῇ νηῒ μένουσιν. Ἐπεὶ δὲ εἰς τὸ ἄντρον ἀφικνοῦνται, οὐδένα ἄνθρωπον εὑρίσκουσιν ἔνδον. Οἱ οὖν ἑταῖροι, “ὦ Ὀδυσσεῦ,” φᾱσίν, “οὐδεὶς ἄνθρωπός ἐστιν ἔνδον. Ἔλαυνε οὖν τά τε πρόβατα καὶ τὰς αἶγας πρὸς τὴν ναῦν καὶ ἀπόπλει ὡς τάχιστα.”
Ὁ δὲ Ὀδυσσεὺς οὐκ ἐθέλει τοῦτο ποιεῖν· βούλεται γὰρ γιγνώσκειν τίς ἐν τῷ ἄντρῳ οἰκεῖ. Οἱ δὲ ἑταῖροι μάλα φοβοῦνται· ὅμως δὲ τῷ Ὀδυσσεῖ πείθονται καὶ μένουσιν ἐν τῷ ἄντρῳ.»

## Ο ΚΥΩΝ ΚΑΙ ΤΟ ΠΡΟΒΑΤΟΝ
Ἐν δὲ τούτῳ ὁ μὲν κύων ἐπαίρει ἑαυτὸν καὶ ἀπὸ τοῦ παιδὸς ἀποχωρεῖ. Ὁ δὲ παῖς οὐκέτι λέγει τὸν μῦθον, ἀλλὰ πρὸς τὸν κύνα βλέπει. «Τί πάσχει ὁ κύων;» φησίν ὁ Φίλιππος. Ὁ δὲ κύων σπεύδει πρὸς τὸν ἀγρόν, καὶ ἀγρίως ὑλακτεῖ. «Ἀλλὰ τί ποιεῖ ὁ Ἄργος; Διὰ τί οὕτως ὑλακτεῖ καὶ θόρυβον ποιεῖ;» Ὁ μὲν οὖν παῖς ἐπαίρει ἑαυτὸν καί, «μένε, ὦ Μέλιττα,» φησίν· «ἐγὼ γὰρ ὁρᾶν βούλομαι τί ὁ κύων πάσχει.» Ἡ δὲ Μέλιττα πρὸς τὸν παῖδα βλέπει καὶ σῑγᾷ. Ὁ δὲ Φίλιππος τρέχει μετὰ τὸν κύνα καὶ βοᾷ· «Δεῦρ’ ἐλθέ, ὦ Ἄργε. Διὰ τί οὕτως ὑλακτεῖς;» Ὁ μὲν οὖν παῖς τὸν κύνα ἐπανιέναι κελεύει, ὁ δὲ κύων οὐ πείθεται τῷ παιδί, ἀλλ’ ὅμως τρέχει εἰς τον ἀγρόν.
Τέλος δὲ ὁ Φίλιππος ὁρᾷ τί ὁ κύων διώκει· πρόβατον γάρ τι οὐκ ἐν τῷ αὐλίῳ μένει, ἀλλ’ εἰς τοὺς ἀγροὺς εἰσβαίνει. Ἡ δὲ μήτηρ τὸν παῖδα ὁρᾷ, καί, «τί πάσχεις,» φησίν, «ὦ παῖ; Διὰ τί οὕτω σπεύδεις; Ποῦ ἐστιν ἡ Μέλιττα;» Ὁ δὲ παῖς αὐτῆς οὐκ ἀκούει, ἀλλὰ τὸ πρόβατον διώκει. Τὸ δὲ πρόβατον φοβεῖται τὸν κύνα καὶ τὸν παῖδα, καὶ εἰς τὸν πύργον φεύγει. Ὁ δὲ Φίλιππος, «τί ποιεῖ τὸ πρόβατον;» φησίν, «ἆρα εἰς τὸν πύργον εἰσέρχεται; Ἴθι δή, Ἄργε, δίωκε αὐτό.» Ὁ μὲν οὖν κύων τὸ πρόβατον διώκει, τὸ δὲ πρόβατον εἰς τὸν πύργον καταφεύγει. Ἐν δὲ τῷ πύργῳ σκότος ἐστὶ καὶ οὐ δυνατόν ἐστι τὸ πρόβατον ὁρᾶν. Ὁ οὖν παῖς λαμπάδα ζητεῖ, καὶ πρὸς ταῖς τοῦ πύργου πύλαις αὐτὴν εὑρίσκει. Ἡ μὲν γὰρ λαμπὰς ἐπὶ δέρματί ἐστιν, ὑπὸ δὲ τῷ δέρματι σάκκοι εἰσίν. Ἐν γὰρ σάκκοις ὑπὸ τοῖς δέρμασιν ὁ Δικαιόπολις τὰ σπέρματα καὶ τὸν σῖτον σῴζει καὶ φυλάττει· εἰ μὴ γὰρ καλόν ἐστι τὸ σπέρμα, οὐ καλὸς σῖτος γίγνεται. Ἀπὸ τοῦ δέρματος οὖν ὁ Φίλιπποσε τὴν λαμπάδα λαμβάνει. Ὁ μὲν οὖν παῖς ἐπὶ τῇ λαμπάδι πῦρ καίει. Τὸ δὲ τῆς λαμπάδος πῦρ φῶς ποιεῖ. Ὁ οὖν Φίλιππος ἐν τῇ δεξιᾷ ἔχει τὴν λαμπάδα, καὶ εἰς τὸν σκότον προχωρεῖ. Ἀλλ’ οὐ ῥᾴδιόν ἐστι τὸ πρόβατον εὑρίσκειν· κρύπτει γὰρ ἑαυτὸ ἐν σκότῳ, ὑπὸ τοῖς σάκκοις τοῖς τοῦ σπέρματος. Τέλος δὲ ὁ κύων τὸ πρόβατον εὑρίσκει καὶ ὑλακτεῖ· «Βαύ, βαύ.» Τὸ δὲ πρόβατον, ἐπεὶ τὸν κύνα ὁρᾷ, μάλα φοβεῖται καὶ βληχᾶται· «Βῆ, βῆ.» Ὁ μὲν οὖν παῖς τὸ πρόβατον αἴρει καὶ εἰς τὸ αὔλιον φέρει· ἔπειτα δὲ πρὸς τὴν Μέλιτταν αὖθις σπεύδει. Ἡ δὲ Μέλιττα μένει ὑπὸ τῷ δένδρῳ, καὶ, «τί δή;» φησίν, «ἆρ’ οὐκέτι βούλει τὸν μῦθόν μοι λέγειν; Μὴ ἄπελθε ἀπ’ ἐμοῦ, ὦ παῖ, ἀλλὰ κάθιζε καὶ σὺ ὑπὸ τούτῳ τῷ δένδρῳ, καὶ εἰπέ μοι τί ἔπειτα γίγνεται. Βούλομαι γὰρ γιγνώσκειν τί πάσχουσιν ὅ τε Ὀδυσσεὺς καὶ οἱ ἑταῖροι αὐτοῦ.» Ὁ μὲν οὖν Φίλιππος καθίζει πρὸς τῇ Μελίττῃ· οἱ μὲν οὖν παῖδες ἅμα ὑπὸ τῷ δένδρῳ καθίζουσιν, ὁ δὲ πάππος πρὸς τοῖς παισὶν ἔτι καθεύδει. Τέλος δὲ ὁ κύων πρὸς τοὺς παῖδας προσχωρεῖ. Ὁ δὲ Φίλιππος· «Δεῦρ’ ἐλθέ, ὦ Ἄργε, καὶ κάθιζε· βούλομαι γὰρ τὸν μῦθον τῇ Μελίττῃ λέγειν.» Ὁ μὲν οὖν κύων πρὸς τῷ Φιλίππῳ καθίζει καὶ ἀπὸ τῶν παίδων οὐκέτι ἀπέρχεται, ὁ δὲ Φίλιππος οὕτως αὖθις τὸν μῦθον λέγει· «Ὁ μὲν οὖν Ὀδυσσεὺς καὶ οἱ ἑταῖροι αὐτοῦ οὐ φεύγουσιν, ἀλλ’ ἐν τῷ ἄντρῳ μένουσιν· ὁ μὲν γὰρ Ὀδυσσεὺς γιγνώσκειν ἑταῖροι αὐτοῦ μάλα φοβοῦνται, ἀλλὰ τῷ Ὀδυσσεῖ πείθονται.»

## Ο ΚΥΚΛΩΨ (β)
«Δι’ ὀλίγου δὲ ψόφον μέγιστον ἀκούουσι καὶ εἰσέρχεται γίγᾱς φοβερός· δεινὸς γάρ ἐστιν· εἷς ὀφθαλμὸς ἐν μέσῳ τῷ μετώπῳ ἔνεστιν. Ὅ τ’ οὖν Ὀδυσσεὺς καὶ οἱ ἑταῖροι μάλιστα φοβοῦνται καὶ εἰς τὸν τοῦ ἄντρου μυχὸν φεύγουσιν. Ὁ δὲ γίγᾱς πρῶτον μὲν τὰ ποίμνια (τὰ πρόβατα καὶ τὰς αἶγας) εἰς τὸ ἄντρον εἰσελαύνει, ἐπεὶ δὲ πάντα ἔνδον ἐστίν, λίθον μέγιστον αἴρει καὶ εἰς τὴν τοῦ ἄντρου εἴσοδον βάλλει. Ἐνταῦθα δὴ πρῶτον μὲν τὰ ποίμνια ἀμέλγει, ἔπειτα δὲ πῦρ καίει. Οὕτω δὴ τόν τ’ Ὀδυσσέᾱ καὶ τοὺς ἑταίρους ὁρᾷ καί, “ὦ ξένοι,” βοᾷ, “τίνες ἐστὲ καὶ πόθεν πλεῖτε;”
Ὁ δ’ Ὀδυσσεύς, “ἡμεῖς Ἀχαιοί ἐσμεν,” φησίν, “καὶ ἀπὸ τῆς Τροίᾱς οἴκαδε πλέομεν. Χειμὼν δὲ ἡμᾶς ἐνθάδε ἐλαύνει.”
Ὁ δὲ Κύκλωψ οὐδὲν ἀποκρίνεται ἀλλὰ ὁρμᾶται ἐπὶ τοὺς Ἀχαιούς· τῶν ἑταίρων δὲ δύο ἁρπάζει καὶ κόπτει πρὸς τὴν γῆν· ὁ δὲ ἐγκέφαλος ἐκρεῖ καὶ δεύει τὴν γῆν.»
Ἡ δὲ Μέλιττα, «παῦε, ὦ Φίλιππε,» φησίν, «παῦε· δεινὸς γάρ ἐστιν ὁ μῦθος. Ἀλλ’ εἰπέ μοι, πῶς ἐκφεύγει ὁ Ὀδυσσεύς; Ἆρα πάντας τοὺς ἑταίρους ἀποκτείνει ὁ Κύκλωψ;»
Ὁ δὲ Φίλιππος, «οὐδαμῶς,» φησίν· «Οὐ πάντας ἀποκτείνει ὁ Κύκλωψ. Ὁ γὰρ Ὀδυσσεύς ἐστιν ἀνὴρ πολύμητις. Πρώτον μὲν οὖν πολὺν οἶνον τῷ Κύκλωπι παρέχει, ὥστε δι’ ὀλίγου μάλα μεθύει. Ἐπεὶ δὲ καθεύδει ὁ Κύκλωψ, ῥόπαλον μέγιστον ὁ Ὀδυσσεὺς εὑρίσκει καὶ τοὺς ἑταίρους κελεύει θερμαίνειν αὐτὸ ἐν τῷ πυρί. Ἐπεὶ δὲ μέλλει ἅψεσθαι τὸ ῥόπαλον, ὁ Ὀδυσσεὺς αἴρει αὐτὸ ἐκ τοῦ πυρὸς καὶ ἐλαύνει εἰς τὸν ἕνα ὀφθαλμὸν τοῦ Κύκλωπος.
Ὁ δὲ ἀναπηδᾷ καὶ δεινῶς κλάζει. Ὁ δὲ Ὀδυσσεὺς καὶ οἱ ἑταῖροι εἰς τὸν τοῦ ἄντρου μυχὸν φεύγουσιν. Ὁ δὲ Κύκλωψ οὐ δύναται αὐτοὺς ὁρᾶν. Τυφλὸς γάρ ἐστιν.»
Ἡ δὲ Μέλιττα· «Ὡς σοφός ἐστιν ὁ Ὀδυσσεύς. Ἀλλὰ πῶς ἐκφεύγουσιν ἐκ τοῦ ἄντρου;»
Ὁ δὲ Φίλιππος· «Τῇ ὑστεραίᾳ, ἐπεὶ πρῶτον ἀνατέλλει ὁ ἥλιος, ὁ Κύκλωψ τὸν λίθον ἐξαίρει ἐκ τῆς τοῦ ἄντρου εἰσόδου καὶ πάντα τά τε πρόβατα καὶ τὰς αἶγας ἐκπέμπει. Ὁ οὖν Ὀδυσσεὺς τοὺς ἑταίρους κρύπτει ὑπὸ τὰ πρόβατα. Οὕτω δὴ ὁ Κύκλωψ ἐκπέμπει τοὺς Ἀχαιοὺς μετὰ τῶν προβάτων, οἱ δὲ τὰ πρόβατα πρὸς τὴν ναῦν ἐλαύνουσι καὶ ἀποπλέουσιν.»

## ΤΟ ΤΟΥ ΜΥΘΟΥ ΤΕΛΟΣ
Ἐπεὶ δὲ ὁ Φίλιππος περαίνει τὸν μῦθον, ἡ Μέλιττα, «τί δὲ μετὰ ταῦτα γίγνεται,» φησίν, «τῷ Ὀδυσσεῖ καὶ τοῖς ἑταίροις αὐτοῦ; Εἰς τίνα νῆσον ἔπειτα πλέουσιν; Ἆρα εἰς τὴν πατρίδα ἀφικνοῦνται; Τίνες τῶν ἑταίρων σῴζονται ἐκ τῆς θαλάττης; Μὴ παύου, ὦ Φίλιππε, ἀλλ’ εἰπέ μοι πάντα τὸν μῦθον τὸν περὶ τοῦ Ὀδυσσέως.»
Ὁ δὲ Φίλιππος· «Οὐκ ἀφικνοῦνται εἰς τὴν ἑαυτῶν πατρίδα, ἐπεὶ ὁ τοῦ Κύκλωπος πατὴρ ἐχθρος αὐτοῖς γίγνεται, καὶ οὐκ ἐᾷ αὐτοὺς οἴκαδε ἐπανιέναι κατὰ θάλατταν, οὐδὲ ὁ Ὀδυσσεὺς δυνατός ἐστιν αὐτοὺς σῴζειν ἐκ τῆς θαλάττης εἰς τὸν λιμένα.»
Ἡ δὲ Μέλιττα· «Τί λέγεις; Τίνος ἐστὶν υἱὸς ὁ Κύκλωψ;» Ὁ δὲ Φίλιππος· «Τοῦ Ποσειδῶνος, τοῦ τῆς θαλάττης θεοῦ. Ὁ γὰρ Ὀδυσσεὺς ἀπὸ τοῦ τῆς νήσου αἰγιαλοῦ ἀποπλεῖ, ἀλλ’ ἐκ μέσης τῆς θαλάττης οὕτω βοᾷ· “Ὦ Κύκλωψ, δεινὸς μὲν εἶ σύ, ἐγὼ δὲ ἀνδρεῖος καὶ ἰσχῡρός εἰμι. Διὰ τί οὐ καλῶς δέχῃ τοὺς ξένους εἰς τὴν οἰκίᾱν σου; Ἆρ’ ἀγνοεῖς ὅτι ὁ Ζεὺς τοὺς ξένους ἀεὶ σῴζει; Νῦν δὲ οὐκέτι τὸν ὀφθαλμὸν ἐν μέσῳ τῷ μετώπῳ ἔχεις. Ἐγὼ δὲ αἴτιός εἰμι, καὶ τὸ ὄνομά μου Ὀδυσσεύς ἐστιν· Ὀδυσσεύς εἰμι πολύμητις, υἱὸς τοῦ Λᾱέρτου, καὶ ἐν τῇ Ἰθάκῃ οἰκίᾱν ἔχω.” Ὁ δὲ Κύκλωψ μέγαν λίθον ἐκ τοῦ ὄρους αἴρει, καὶ βάλλει αὐτὸν εἰς τὴν τοῦ Ὀδυσσέως ναῦν. Ὁ μὲν οὖν λίθος τῇ θαλάττῃ ἐμπίπτει, ὁ δὲ Ὀδυσσεὺς καὶ οἱ ἑταῖροι ἀποφεύγουσιν.
Ἀλλ’ ὁ Κύκλωψ τὸν Ποσειδῶνα τὸν ἑαυτοῦ πατέρα καλεῖ, καὶ λέγει· “Ὦ Πόσειδον πάτερ, ὦ δέσποτα καὶ βασιλεῦ τῆς θαλάττης, ὅρᾱ τί πάσχω ὑπὸ τοῦ Ὀδυσσέως· βοήθει μοι, καὶ μὴ ἔᾱ αὐτὸν οἴκαδε ἐπανιέναι. Εἰ δὲ μὴ τοῦτο δυνατόν ἐστιν, ἀπόκτεινε πάντας τοὺς ἑταίρους αὐτοῦ.”» Ἡ δὲ Μέλιττα· «Τί δὴ γίγνεται; Ἆρα ὁ Ποσειδῶν χειμῶνα ποιεῖ ἐν τῇ θαλάττῃ; Ἆρα ὁ Ὀδυσσεὺς σῴζεται ἐκ τοῦ χειμῶνος; Ἆρα ἐν τῷ χειμῶνι οἱ ἑταῖροι αὐτοῦ ἀποθνῄσκουσιν; Ἆρα σῶοί εἰσι πάντες ἐπεὶ ὁ χειμὼν παύεται; Εἰπέ μοι, ὦ Φίλιππε, εἰπέ μοι, καὶ μὴ παύου.»
Ὁ δὲ Φίλιππος· «Ὦ Μέλιττα, μὴ θόρουβον ποίει ἀλλ’ ἄκουε τὸ τοῦ μύθου τέλος· ἐγὼ μὲν γὰρ τὸν μῦθον λέγειν βούλομαι, σὺ δὲ σίγᾱ, καὶ ἄκουέ μου.»
Ἡ μὲν οὖν Μέλιττα σῑγᾷ, ὁ δὲ Φίλιππος, «ὁ Ὀδυσσεύς,» φησίν, «καὶ οἱ ἑταῖροι αὐτοῦ πολλὰ καὶ δεινὰ πάσχουσιν, πολλάκις χειμῶνας ὑπέχουσιν, καὶ οἱ μὲν σῴζονται, οἱ δὲ ἐν τῇ θαλάττῃ ἀποθνῄσκουσιν. Τέλος δὲ ἀφικνοῦνται εἰς τὴν Αἰόλου νῆσον.»
Ἡ δὲ Μέλιττα, «τίς ἐστιν,» φησίν, «Αἴολος;» Ὁ δὲ Φίλιππος, «ὁ Αἴολος,» φησίν, «βασιλεύς ἐστι τῶν ἀνέμων καὶ τῶν χειμώνων· ἔν τινι νήσῳ οἰκεῖ μετὰ πολλῶν υἱῶν καὶ θυγατέρων, καὶ ἐν τῇ οἰκίᾳ ἀεὶ δειπνοῦσιν. Ὁ μὲν Αἴολος καλῶς δέχετια τοὺς ξένους, καὶ πολὺν χρόνον ὅ τε Ὀδυσσεὺς καὶ οἱ ἑταῖροι μένουσιν ἐν τῇ οἰκίᾳ αὐτοῦ. Τέλος δὲ ὁ Ὀδυσσεὺς εἰς τὴν πατρίδα ἐπανιέναι βούλεται καὶ ἀπὸ τοῦ λιμένος τοῦ Αἰόλου ἀποπλεῖν. Παρὰ δὲ τοῦ Αἰόλου ἀσκόν τινα δέχεται. Ὁ δὲ Αἴολος, “ἐν τούτῳ τῷ ἀσκῷ,” φησίν, “πάντες τε οἱ ἄνεμοι καὶ πάντες οἱ χειμῶνες ἔνεισιν· μὴ οὖν λῦε αὐτόν, εἰ μὴ βούλει χειμῶνας ὑπέχειν καὶ πολλὰ καὶ δεινὰ πάσχειν.” Ὁ μὲν οὖν Ὀδυσσεὺς καὶ οἱ ἑταῖροι αὐτοῦ ἀποπλέουσιν ἀπὸ τῆς τοῦ Αἰόλου νήσου. Πολλὰς μὲν οὖν ἡμέρᾱς οἴκαδε πλέουσιν, ἀεὶ δὲ εὐδίᾱ ἐστίν, ἐπεὶ πάντες θ’ οἱ ἄνεμοι καὶ πάντες οἱ χειμῶνες ἐν τῷ ἀκσῷ ἔνεισιν.»
Ἡ δὲ Μέλιττα, «ἀλλὰ διὰ τί,» φησίν, «ὁ Ὀδυσσεὺς καὶ οἱ ἑταῖροι αὐτοῦ οὕτω τοὺς χειμῶνας φοβοῦνται; Ἆρα οὐ δυνατόν ἐστιν ἐν τοῖς χειμῶσι καταφεύγειν εἰς τοὺς λιμένας; Αἱ μὲν γὰρ νῆες αἱ τῶν Ἀθηναίων ἐν τοῖς χειμῶσι μένουσιν ἐν τῷ Πειραιεῖ καὶ ἐν ἄλλοις τισὶ λιμέσιν· οὕτω γὰρ ἀπὸ τῶν χειμώνων σῴζονται.»
Ὁ δὲ Φίλιππος· «Ἀλλὰ τί λέγεις, ὦ ἀνόητε κόρη; Οὐκ ἀεὶ δυνατόν ἐστιν ἐν τοῖς λιμέσι μένειν· πολλάκις γὰρ αἱ νῆες ἤδη κατὰ θάλαττάν εἰσιν ὅτε οἱ χειμῶνες γίγνονται, καὶ μακράν εἰσι πάντες οἱ λιμένες· οὐκ οὖν δυνατόν ἐστιν εἰς τοὺς λιμένας καταφεύγειν.»
Ἡ δὲ Μέλιττα· «Ἀλλὰ εἰ μὴ οἱ ἄνεμοι ἐξέρχονται ἐκ τοῦ ἀσκοῦ, πῶς οὐκ ἀφικνοῦνται ὁ Ὀδυσσεὺς καὶ οἱ ἑταῖροι εἰς τὸν λιμένα τὸν τῆς πατρίδος αὐτῶν;»
Ὁ δὲ Φίλιππος· «Ἄκουε δή· ὁ μὲν Ὀδυσσεὺς καθεύδει, μάλα γὰρ κάμνει· οἱ δὲ ἑταῖροι αὐτοῦ ἀγνοοῦσι τί ἐν τῷ ἀσκῷ ἔνεστιν. Οὕτως οὖν αὐτῶν τις λέγει τοῖς ἄλλοις· “Τί οὐ λύομεν ἡμεῖς τοῦτον τὸν ἀσκόν; Ἀφικνούμεθα γὰρ εἰς τὸν τῆς πατρίδος λιμένα, ἀλλ’ οὐδὲν ταῖς γυναιξίν, οὐδὲν τοῖς υἱοῖς φέρομεν. Ὁ δὲ Ὀδυσσεὺς ἐν τούτῳ τῷ ἀσκῷ κρύπτει πολλοὺς θησαυρούς.” Οἱ δὲ ἄλλοι αὐτῷ πείθονται καὶ τὸν ἀσκὸν λύουσιν. Ὦ ἀνόητοι· οἱ γὰρ ἄνεμοι πάντες ἐξέρχονται ἐκ τοῦ ἀσκοῦ, χειμών τε μέγας γίγνεται ἐν τῇ θαλάττῃ καὶ τὴν ναῦν ἀπὸ τῆς πατρίδος ἀποφέρει· ὁ μὲν οὖν Ὀδυσσεὺς ἐγείρεται καὶ ἐπαίρει ἑαυτόν, οἱ δὲ ἑταῖροι στενάζουσι καὶ βοῶσιν.»
Ἡ δὲ Μέλιττα· «Σώφρων μέν ἐστιν ὁ Ὀδυσσεύς, οὐ σώφρονες δὲ οἱ ἑταῖροι αὐτοῦ, καὶ διὰ τοῦτο κακῶς ἀποθνῄσκουσιν· οἱ γὰρ θεοὶ τὸν σώφρονα ἄνδρα ἀεὶ σῴζουσιν, τοὺς δὲ μὴ σώφρονας τῶν ἀνθρώπων οὐ φιλοῦσιν. Διὰ τοῦτο ἀεὶ ἡ μήτηρ φησὶν ὅτι ἐμὸν ἔργον ἐστὶ σωφρονεῖν.»
Ὁ δὲ Φίλιππος, «ναὶ μὰ Δία, ὦ Μέλιττα,» φησίν, «καὶ γὰρ ἐμοὶ ὁ πατὴρ οὕτω λέγει. Ἀλλ’ ἔργον ἐστὶ τῶν σοφρόνων ἀνθρώπων τοὺς θεοὺς τῑμᾶν, καὶ τοῖς ἡγεμόσι πείθεσθαι. Οἱ γὰρ θεοὶ τοῖς σώφροσιν ἀνθρώποις ἀγαθοί εἰσιν· ἀεὶ γὰρ τῷ σώφρονι ἀνθρώπῳ βοηθοῦσιν, καὶ πάρεισιν αὐτῷ ἐν τοῖς κινδύνοις. Ἀπὸ δὲ τοῦ σώφρονος ἀνθρώπου οὐκ ἀπέρχονται οἱ θεοί, ἐπεὶ σώφρονά ἐστι καὶ τὰ ἔργα αὐτοῦ, οἱ δὲ θεοὶ τὸ σῶφρον ἔργον ἀεὶ φιλοῦσιν.»
Ἡ δὲ Μέλιττα, «ἄφρονες δέ,» φησίν, «οἱ τοῦ Ὀδυσσέως ἑταῖροί εἰσιν. Ἆρα πάντες ἐν τῷ χειμῶνι ἀποθνῄσκουσιν;»
«Οὐδαμῶς,» ἀποκρίνεται ὁ Φίλιππος, «ἀλλὰ πολλοὶ σῴζονται. Πολλὰ δὲ καὶ δεινὰ ἐν τῇ θαλάττῃ πάσχουσιν. Τέλος δὲ ὁ Ζεὺς αὐτοὺς ἀποκτείνει πάντας, ἐπεὶ τὰς τοῦ Ἡλίου βοῦς σφάττουσι καὶ κατεσθίουσιν· ὁ δὲ Ὀδυσσεὺς οὐκ ἐσθίει, ἐπεὶ σώφρων ἐστὶν ἀνήρ, καὶ οὐκ ἀγνοεῖ ὅτι αἱ βόες τοῦ Ἡλίου εἰσίν. Οἱ μὲν οὖν ἑταῖροι πάντες κακῶς ἀποθνῄσκουσιν, μόνος δὲ ὁ Ὀδυσσεὺς σῴζεται. Ἄλλα δὲ πολλὰ καὶ δεινὰ πάσχει, ἐπεὶ ἐχθρὸς αὐτῷ ἐστιν ὁ Ποσειδῶν· τέλος δὲ εἰς τὴν πατρίδα ἀφικνεῖται, πρὸς τὴν γυναῖκα καὶ τὸν παῖδα.»

## Ο ΤΟΥ ΘΗΣΕΩΣ ΠΑΤΗΡ ΑΠΟΘΝΗΙΣΚΕΙ
Ἐπεὶ δὲ ὁ Θησεὺς πρὸς τὴν Κρήτην μέλλει ἀποπλεῖν, ὁ πατὴρ αὐτῷ λέγει· «Ἐγὼ μάλιστα φοβοῦμαι ὑπὲρ σοῦ, ὦ παῖ· ὅμως δὲ ἴθι εἰς τὴν Κρήτην καὶ τόν τε Μῑνώταυρον ἀπόκτεινε καὶ σῷζε τοὺς ἑταίρους· ἔπειτα δὲ οἴκαδε σπεῦδε. Ἐγὼ δέ, ἕως ἂν ἄπῃς, καθ’ ἡμέρᾱν ἀναβήσομαι ἐπὶ ἄκρᾱν τὴν ἀκτὴν, βουλόμενος ὁρᾶν τὴν σὴν ναῦν. Ἀλλ’ ἄκουέ μου ἡ γὰρ ναῦς ἔχει τὰ ἱστία μέλανα· σὺ δέ, ἐὰν τόν τε Μῑνώταυρον ἀποκτείνῃς καὶ τοὺς ἑταίρους σώσῃς, οἴκαδε σπεῦδε, καὶ ἐπειδὰν ταῖς Ἀθήναις προσχωρῇς, στέλλε μὲν τὰ μέλανα ἱστία, αἶρε δὲ τὰ ἱστία λευκα. Οὕτω γὰρ γνώσομαι ὅτι σῶοί ἐστε.»
Ὁ οὖν Θησεὺς λέγει ὅτι τῷ πατρὶ ἐν νῷ ἔχει πείθεσθαι καὶ πρὸς τὴν Κρήτην ἀποπλεῖ. Ὁ δ’ Αἰγεὺς καθ’ ἡμέρᾱν ἐπὶ ἄκρᾱν τὴν ἀκτὴν ἀναβαίνει καὶ πρὸς τὴν θάλατταν βλέπει.
Ἐπεὶ δὲ ὁ Θησεὺς τὴν Ἀριάδνην ἐν τῇ Νάξῳ λείπει καὶ οἴκαδε σπεύδει, λανθάνεται τῶν τοῦ πατρὸς λόγων, καὶ οὐ στέλλει τὰ μέλανα ἱστία. Ὁ οὖν Αἰγεὺς τὴν μὲν ναῦν γιγνώσκει, ὁρᾷ δὲ ὅτι ἔχει τὰ μέλανα ἱστία. Μάλιστα οὖν φοβεῖται ὑπὲρ τοῦ Θησέως. Μέγα μὲν βοᾷ, ῥίπτει δὲ ἑαυτὸν ἀπὸ τῆς ἀκτῆς εἰς τὴν θάλατταν καὶ οὕτως ἀποθνῄσκει. Διὰ τοῦτο οὖν ὄνομα τῇ θαλάττῃ ἐστὶν Αἰγαῖος πόντος.

# Κεφάλαιον Ηʹ (8)
## ΠΡΟΣ ΤΟ ΑΣΤΥ (α)
Ἐν δὲ τούτῳ ὅ τε Δικαιόπολις καὶ ὁ δοῦλος ἐν τῷ ἀγρῷ ἐργάζονται. Ἐπεὶ δὲ ἑσπέρᾱ γίγνεται, τοὺς βοῦς λύουσι καὶ οἴκαδε ἄγουσιν. Ἐπεὶ δὲ τῇ οἰκίᾳ προσχωροῦσιν, τὸν πάππον ὁρῶσιν ἐν τῷ κήπῳ ἐργαζόμενον. Ὁ οὖν Δικαιόπολις καλεῖ αὐτὸν καί, «ἑσπέρᾱ ἤδη γίγνεται, ὦ πάππα,» φησίν. «Παύε οὖν ἐργαζόμενος καὶ ἡσύχαζε.» Ὁ δέ, «εὖ λέγεις, ὦ παῖ,» φησίν· «μάλα γὰρ κάμνω.» Παύεται οὖν ἐργαζόμενος καὶ πρὸς τὴν οἰκίᾱν σπεύδει.
Οἴκοι δὲ ἥ τε Μυῤῥίνη καὶ ἡ θυγάτηρ πέπλον ὑφαίνουσιν· ἐν ᾧ δὲ ὑφαίνουσιν, διαλέγονται ἀλλήλαις. Δι’ ὀλίγου δὲ ἡ μήτηρ τόν τε ἄνδρα καὶ τὸν δοῦλον καὶ τὸν πάππον ὁρᾷ εἰς τὴν αὐλὴν ἀφικνουμένους. Παύεται οὖν ἐργαζομένη καὶ σπεύδει πρὸς τὴν θύρᾱν καί, «χαῖρε, ὦ ἄνερ,» φησίν· «ἐλθὲ δεῦρο καὶ ἄκουε δή. Ὅ τε γὰρ Φίλιππος καὶ ὁ Ἄργος λύκον ἀπεκτόνᾱσιν.» Ὁ δέ· «Ἆρα τὰ ἀληθῆ λέγεις; Εἰπέ μοι τί ἐγένετο.» Ἡ μὲν οὖν Μυῤῥίνη πάντα ἐξηγεῖται, ὁ δὲ θαυμάζει καὶ λέγει· «Εὖ γε· ἀνδρεῖός ἐστιν ὁ παῖς καὶ ἰσχῡρός. Ἀλλ’ εἰπέ μοι, ποῦ ἐστιν; Βούλομαι γὰρ τῑμᾶν τὸν λυκοκτόνον.» Καὶ ἐν νῷ ἔχει ζητεῖν τὸν παῖδα. Ἡ δὲ Μυῤῥίνη, «ἀλλὰ μένε, ὦ φίλε,» φησίν, «καὶ αὖθις ἄκουε. Ἄγγελος γὰρ ἥκει ἀπὸ τοῦ ἄστεως· λέγει δὲ ὅτι οἱ Ἀθηναῖοι ἑορτὴν ποιοῦνται τῷ Διονύσῳ. Ἆρα ἐθέλεις ἐμέ τε καὶ τοὺς παῖδας πρὸς τὴν ἑορτὴν ἄγειν;» Ὁ δὲ· «Ἀλλ’ οὐ δυνατόν ἐστιν, ὦ γύναι· ἀνάγκη γάρ ἐστιν ἐργάζεσθαι. Ὁ γὰρ λῑμὸς τῷ ἀργῷ ἀνδρὶ ἕπεται, ὥσπερ λέγει ὁ ποιητής· ἐξ ἔργων δ’ ἄνδρες “πολύμηλοί τ’ ἀφνειοί τε” γίγνονται.»
Ἡ δὲ Μυῤῥίνη ἀποκρῑναμένη· «Ἀλλ’ ὅμως ἡμᾶς ἐκεῖσε ἄγε, ὦ φίλε ἄνερ. Σπανίως γὰρ πορευόμεθα πρὸς τὸ ἄστυ· καὶ πάντες δὴ ἔρχονται.» Ὁ δέ· «Ἀλλ’ ἀδύνατον· ἀργὸς γάρ ἐστιν ὁ δοῦλος· ὅταν γὰρ ἀπῶ, παύεται ἐργαζόμενος.»
Ἡ δὲ Μέλιττα· «Ἀλλὰ μὴ χαλεπὸς ἴσθι, ὦ πάτερ, ἀλλὰ πείθου ἡμῖν. Ἆρ’ οὐκ ἐθέλεις καὶ σὺ τὴν ἑορτὴν θεᾶσθαι καὶ τὸν θεὸν τῑμᾶν; Ὁ γὰρ Διόνῡσος σῴζει ἡμῖν τὰς ἀμπέλους. Καὶ τὸν Φίλιππον – ἆρ’ οὐ βούλει τῑμᾶν τὸν παῖδα, διότι τὸν λύκον ἀπέκτονεν; Βούλεται γὰρ τούς τε ἀγῶνας θεᾶσθαι καὶ τοὺς χοροὺς καὶ τὰ δράματα. Ἄγε οὖν ἡμᾶς πάντας πρὸς τὸ ἄστυ.»
Ὁ δὲ Δικαιόπολις· «Ἔστω οὖν, ἐπεὶ οὕτω βούλεσθε. Ἀλλὰ λέγω ὑμῖν ὅτι ὁ λῑμὸς ἕπεσθαι ἡμῖν μέλλει – ἀλλ’ οὐκ αἴτιος ἔγωγε.»

## ΟΙ ΘΕΟΙ ΤΟΥΣ ΕΡΓΑΖΟΜΕΝΟΥΣ ΦΙΛΟΥΣΙΝ
Ἐν δὲ τούτῳ ὁ Φίλιππος εἰσέρχεται εἰς τὴν οἰκίᾱν, καὶ τήν τε Μυῤῥίνην καὶ τὸν Δικαιόπολιν διαλεγομένους ἀλλήλοις ὁρᾷ. Ὁ μὲν οὖν Δικαιόπολις παύεται διαλεγόμενος καὶ πρὸς τὸν παῖδα βλέπει· ἡ δὲ Μέλιττα παύεται ἐργαζομένη καὶ πρὸς τὸν Φίλιππον τρέχει. Ἡ δὲ Μυῤῥίνη, «ἰδού, ὦ Δικαιόπολι,» φησίν· «ὁ λυκοκτόνος εἰσέρχεται· ἆρα οὐ βούλει σὺ τὸν λυκοκτόνον τῑμᾶν;» Ἡ δὲ Μέλιττα, τὸν Φίλιππον δεχομένη, «ναί, ναί,» φησίν, «ὁ γὰρ Φίλιππος ἰσχῡρὸς καὶ ἀνδρεῖός ἐστιν ὥσπερ ὁ Θησεύς· οὐδὲν γὰρ φοβούμενος, δεινὸν καὶ μέγαν λύκον ἀπέκτονεν.» Ὁ δὲ Δικαιόπολις ἀποκρῑνόμενος λέγει· «Ἀλλὰ βούλομαι δὴ τὸν λυκοκτόνον τῑμᾶν ἔγωγε. Δεῦρ’ ἐλθέ, ὦ παῖ, καί μοι βουλομένῳ τῑμᾶν σε πάντα τὰ περὶ τοῦ λύκου λέγε.» Ὁ δὲ Φίλιππος, πειθόμενος τῷ πατρί, καθίζει καὶ αὖθις πάντα λέγει. Ἡ δὲ Μυῤῥίνη, ἐργαζομένη, τοῦ υἱοῦ καὶ τοῦ ἀνδρὸς διαλεγομένων ἀκούει, καὶ χαίρει.
Ἔπειτα δὲ ὁ Δικαιόπολις· «Εὖ γε, ὦ παῖ· μάλα ἀνδρεῖος γὰρ εἶ καὶ ἰσχῡρός. Βούλομαι οὖν σε τῑμᾶν, διότι τοσοῦτον λύκον, θηρίον δεινὸν καὶ ἄγριον, ἀπέκτονας. Μέλλομεν δὲ πρὸς τὸ ἄστυ πορεύεσθαι· ἐκεῖ γὰρ οἱ Ἀθηναῖοι ἑορτὴν ποιοῦνται τῷ Διονύσῳ. Ἆρ’ οὐ βούλει σὺ τοὺς τε ἀγῶνας θεᾶσθαι καὶ τοὺς χοροὺς τοὺς ἐν τῇ ἑορτῇ;»
Ὁ δὲ Φίλιππος· «Βούλομαι, ὦ πάτερ· οὕτω σπανίως γὰρ πρὸς τὸ ἄστυ πορευόμεθα ὥστ’ ἀδύνατόν ἐστί μοι ἐν τοῖς ἀγροῖς ἐργαζομένῳ ἑορτὰς καὶ ἀγῶνας θεᾶσθαι. Ἡγοῦ οὖν ἡμῖν πρὸς τὰς Ἀθήνᾱς, ὦ παππίᾱ.» Ὁ δὲ Δικαιόπολις, «ἔστω οὖν,» φησίν· «καὶ ἐγὼ γὰρ βούλομαι τὸν Διόνῡσον τῑμᾶν. Σὺ δέ, ὦ παῖ, μὴ κακῶς λέγε τοὺς ἐργαζομένους ἐν τοῖς ἀγροῖς· ἡ γὰρ γεωργίᾱ ἰσχῡροὺς ποιεῖ τοὺς ἀνθρώπους· τοὺς μὲν γὰρ αὐτουργοὺς γυμνάζει, καὶ ἰσχὺν αὐτοῖς παρέχει, τοὺς δὲ γεωργουμένους ἀνδρίζει, διότι ἐγείρει αὐτοὺς ἐπεὶ πρῶτον ὁ ἥλιος ἀνατέλλει, καὶ πορεύεσθαι μάλα ἀναγκάζει ἐν τοῖς ἀγροῖς. Ταῦτα οὖν ἡ γῆ φέρει τοῖς ἐργαζομένοις. Ἰδού, ἡ μήτηρ ἤδη τὸ δεῖπνον παρασκευάζει· ἀλλὰ καὶ τοῦτο τὸ δεῖπνον ἡ γῆ ἡμῖν παρέχει. Οἱ δὲ θεοὶ τοὺς ἀργοὺς ἀνθρώπους καὶ μὴ ἐργαζομένους οὐ φιλοῦσιν· τῷ δὲ ἐργαζομένῳ φίλοι εἰσὶν ἀεὶ οἱ θεοί.»
Ὁ δὲ Φίλιππος, «ἀλλ’ ἐγώ,» φησίν, «ἐθέλω μὲν ἐργάζεσθαι, βούλομαι δὲ καὶ πρὸς τὸ ἄστυ πορεύεσθαι καὶ τοὺς ἀγῶνας θεᾶσθαι.»
Ὁ δὲ Δικαιόπολις, «εὖ γε, ὦ παῖ,» φησίν, «νῦν δὲ καιρός ἐστι δειπνεῖν, λῑμὸς γάρ με λαμβάνει.» Ὁ μὲν οὖν πατὴρ κατακλίνεται ἐπὶ στιβάδος φύλλων τε καὶ δερμάτων, ἡ δὲ γυνὴ παύεται ἐργαζομένη καὶ παρὰ τὸν ἄνδρα καθίζεται· ἡ δὲ θυγάτηρ δεῖπνον καὶ οἶνον παρέχει τῷ πατρὶ κατακλῑνομένῳ καὶ τῇ μητρὶ καθιζομένῃ· ὁ δὲ παῖς λαγών τινα παρὰ τὸ πῦρ παρασκευάζει, καὶ αὐτὸς ἅμα δειπνεῖ.
Ἐπεὶ δὲ νὺξ γίγνεται ὁ Δικαιόπολις, «νῦν,» φησίν, «καιρός ἐστι καθεύδειν, καὶ τὴν ἡμέρᾱν μένειν· αὔτιον γάρ ἅμα τῇ ἡμέρᾳ εἰς τὸ ἄστυ πορεύεσθαι μέλλομεν. Καθεύδετε οὖν.»
Μετ’ οὐ πολὺν χρόνον οὖν ὕπνος τὸν Φίλιππον λαμβάνει. Ἐν δὲ τοῖς ὕπνοις ὁ παῖς ἑαυτὸν ὁρᾷ τοὺς ἐν Ἀθήναις ἀγῶνας θεώμενον. Βούλεται γὰρ ἀκούειν καὶ θεᾶσθαι πάντα τὰ ἐν τῇ πόλει γιγνόμενα. Ἀνὴρ δέ τις παρὰ τὴν εἴσοδον τὴν τοῦ θεάτρου βοᾷ· «Δεῦρο ἔλθετε, ὦ πολῖται, θεᾶσθε τοὺς χοροὺς καὶ τοὺς ἀγῶνας.» Ὁ μὲν οῦν Φίλιππος πρὸς αὐτὸν βλέπει, ὁ δὲ ἀνὴρ αὖθις· «Ὡ παῖ, ἆρ’ οὐ βούλει θεᾶσθαι καὶ σὺ τοὺς χοροὺς τοὺς ἐν τῷ θεάτρῳ; Ἰδού, θεῶ τοὺς ἀγῶνας· εἰ γὰρ αὐτοὺς καὶ σὺ θεᾷ, ἵλεως ὁ θεός σοι μέλλει εἶναι.» Ὁ δὲ Φίλλιπος οὐδὲν ἀποκρῑνόμενος πολλοὺς μὲν ἄνδρας θεᾶται πλησιάζοντας τῷ θεάτρῳ, πολλὰς δὲ γυναῖκας· πολλαὶ δὲ τούτων οὐχ ἥκουσιν ἐπεὶ τῑμῶσι τὸν θεὸν ἀλλ’ ἐπεὶ βούλονται ὁρᾶσθαι ὑπὸ πάντων. Ἀεὶ γὰρ αἱ τοιαῦται κατασκοποῦνται ἑαυτάς, ἐπισκοποῦσι δὲ καὶ εἴ τις ἄλλος αὐτὰς θεᾶται, πολλάκις δὲ καὶ εἰς τὰς ἑαυτῶν σκιὰς ἀποβλέπουσιν. Ἐν δὲ τῇ ὁδῷ ὁ Φίλιππος Ἱππίᾱν ἑαυτοῦ φίλον ὁρᾷ πλησιάζοντα. Ὁ δὲ Ἱππίᾱς, «χαῖρε,» φησίν, «ὦ Φίλιππε· τί πράττεις;» «Χαῖρε καὶ σύ, ὦ φίλε. Θεῶμαι πάντα τὰ ἐν τῇ ἑορτῇ γιγνόμενα καὶ τοὺς ἄνδρας καὶ τὰς γυναῖκας· σπανίως γὰρ πρὸς τὸ ἄστυ πορεύομαι, καὶ ὥσπερ ξένος εἰμι ἐν Ἀθήναις.» Ὁ δὲ Ἱππίᾱς, «ἀλλὰ πολλοὶ μὲν τῶν Ἀθηναίων νῦν,» φησίν, «εἰς τὸ θέᾱτρον σπεύδουσιν, πολλοὶ δὲ ἤδη ἐν τῷ θεάτρῳ καθιζόμενοι τοὺς χοροὺς τοὺς τοῦ Διονύσου θεῶνται. Τί οὐκ εἰσερχόμεθα καὶ ἡμεῖς καὶ θεώμεθα τοὺς ἀγῶνας; Μάλα καλοὶ γάρ εἰσιν.»
Εἰσέρχονται οὖν ὅ τε Φίλιππος καὶ ὁ Ἱππίᾱς εἰς τὸ θέᾱτρον καὶ καθίζονται. Ἐν ᾧ δὲ θεῶνται τοὺς ἀγῶνας, ἰδού, ὁ θεὸς αὐτὸς ἐν τῷ θεάτρῳ πάρεστιν. Ὁ οὖν Διόνῡσος μέγα βοᾷ καὶ λέγει· «Ὦ παῖ, σὺ μὲν τοὺς χοροὺς θεᾷ ἐν τῷ θεάτρῳ, καὶ ἐμὲ οὕτω τῑμᾷς. Τῑμῶ δὲ καὶ ἐγὼ σέ τε καὶ τὸν πατέρα σου· ἀεὶ γὰρ μάλα πονεῖ ἐν τοῖς ἀγροῖς, καὶ τῶν ἀμπέλων ἐπιμελεῖται καὶ πολὺν οἶνον ποιεῖ. Ἐγὼ γὰρ ἀεὶ ὑμᾶς ἐπισκοπῶ, καὶ εἰ ὑμεῖς με μὴ ὁρᾶτε· πανταχοῦ γὰρ πάρειμι, καὶ τῑμῶ τοὺς ἀγαθοὺς καὶ τοὺς ἐργαζομένους, τοὺς δὲ κακοὺς καὶ ἀργοὺς ἀτῑμαζω. Καλὸς οὖν τε καὶ ἀγαθὸς ἀεὶ ἴσθι, ὦ παῖ, ἐπεὶ ἐγὼ καὶ οἱ ἄλλοι θεοὶ πάντες ἀεὶ σε θεώμεθα.»
Ὁ δὲ παῖς μάλα φοβεῖται καὶ ἀποκρίνεσθαι βούλεται, ἀλλὰ τὸν θεὸν οὐκέτι ὁρᾷ. Σκότος δὲ γίγνεται πανταχοῦ, καὶ ὁ παῖς λέγει· «Οἴμοι, τί γίγνεται; Ποῦ ἐστιν ὁ Ἱππίᾱς; Ποῦ εἰσι πάντες οἱ ἄλλοι ἄνθρωποι; Βοηθεῖτε, βοηθεῖτέ μοι. Ὦ παππίᾱ, ποῦ εἶ σύ; Σῷζέ με.»
Ἐν δὲ τούτῳ ὁ πατὴρ προσχωρεῖ τῷ παιδὶ καί, «τί σοι γίγνεται, ὦ παῖ;» φησίν. «Ἔπαιρε σεαυτόν. Διὰ τί βοᾷς; Θάῤῥει.»
Ὁ δὲ Φίλιππος ἐξ ὕπνου ἐγείρεται φοβούμενος μάλα καί, «ὦ παππίᾱ,» φησίν, «τοῦ λοιποῦ (χρόνου) ἀεὶ μετὰ σοῦ ἐν τοῖς ἀγροῖς ἐργάζεσθαι μέλλω· ὁ γὰρ θεὸς ἀτῑμάζει τοὺς ἀργούς.»
Ὁ δὲ Δικαιόπολις· «Ἀλλ’ ἡσύχαζε νῦν, ὦ παῖ, καὶ ἡδὺν ὕπνον κάθευδε· ὁ γὰρ θεὸς ἵλεώς ἐστί σοι, καὶ χαίρει εἰ οἱ ἄνθρωποι αὐτὸν τῑμῶσιν, καὶ εἰς τὸ ἄστυ ἔρχονται τὴν ἑορτὴν αὐτοῦ θεωρεῖν βουλόμενοι.»

## ΠΡΟΣ ΤΟ ΑΣΤΥ (β)
Τῇ οὖν ὑστεραίᾳ, ἐπεὶ πρῶτον ἡμέρᾱ γίγνεται, ἐγείρεταί τε ἡ Μυῤῥίνη καὶ τὸν ἄνδρα ἐγείρει καί, «ἔπαιρε σεαυτόν, ὦ ἄνερ,» φησίν· «οὐ γὰρ δυνατόν ἐστιν ἔτι καθεύδειν· καιρὸς γάρ ἐστι πρὸς τὸ ἄστυ πορεύεσθαι.» Ὁ οὖν ἀνὴρ ἐπαίρει ἑαυτόν· καὶ πρῶτον μὲν τὸν Ξανθίᾱν καλεῖ καὶ κελεύει αὐτὸν μὴ ἀργὸν εἶναι μηδὲ παύεσθαι ἐργαζόμενον. Ἐν δὲ τούτῳ ἡ Μυῤῥίνη τόν τε σῖτον φέρει καὶ τόν τε πάππον ἐγείρει καὶ τοὺς παῖδας. Ἔπειτα δὲ ὁ Δικαιόπολις εἰς τὴν αὐλὴν εἰσέρχεται καὶ τοῖς ἄλλοις ἡγεῖται πρὸς τὸν βωμόν· σπονδὴν δὲ ποιούμενος τὸν Δία εὔχεται σῴζειν πάντας πρὸς τὸ ἄστυ πορευομένους. Τέλος δὲ τὸν ἡμίονον ἐξάγει, ὁ δὲ πάππος ἀναβαίνει ἐπ’ αὐτόν. Οὕτως οὖν πορεύονται πρὸς τὸ ἄστυ.
Μακρά δ’ ἐστιν ἡ ὁδὸς καὶ χαλεπή. Δι’ ὀλίγου δὲ κάμνει ἡ Μυῤῥίνη καὶ βούλεται καθίζεσθαι· κάμνει δὲ καὶ ὁ ἡμίονος καὶ οὐκ ἐθέλει προχωρεῖν. Καθίζονται οὖν πρὸς τῇ ὁδῷ καὶ ἀναπαύονται. Δι’ ὀλίγου δ’ ὁ Δικαιόπολις, «καιρός ἐστι πορεύεσθαι,» φησίν· «θάῤῥει, γύναι· μακρὰ γὰρ ἡ ὁδὸς καὶ χαλεπὴ τὸ πρῶτον, “ἐπὴν δ’ εἰς ἄκρον ἵκηαι,” ὥσπερ λέγει ὁ ποιητής, ῥᾳδίᾱ δὴ ἔπειτα γίγνεται.»
Προχωροῦσιν οὖν ἀνὰ τὸ ὄρος καὶ ἐπεὶ εἰς ἄκρον ἀφικνοῦνται, τὰς Ἀθήνᾱς ὁρῶσι κάτω κειμένᾱς. Ὁ δὲ Φίλιππος τὴν πόλιν θεώμενος, «ἰδού,» φησίν, «ὡς καλή ἐστιν ἡ πόλις. Ἆρ’ ὁρᾶτε τὴν Ἀκρόπολιν;» Ἡ δὲ Μέλιττα· «Ὁρῶ δή. Ἆρ’ ὁρᾶτε καὶ τὸν Παρθενῶνα; Ὡς καλός ἐστι καὶ μέγας.» Ὁ δὲ Φίλιππος· «Ἀλλὰ σπεῦδε, πάππα· καταβαίνομεν γὰρ πρὸς τὴν πόλιν.»
Ταχέως οὖν καταβαίνουσι καὶ εἰς τὰς πύλᾱς ἀφικόμενοι τὸν ἡμίονον προσάπτουσι δένδρῳ τινὶ καὶ εἰσέρχονται. Ἐν δὲ τῷ ἄστει πολλοὺς ἀνθρώπους ὁρῶσιν ἐν ταῖς ὁδοῖς βαδίζοντας· ἄνδρες γάρ, γυναῖκες, νεᾱνίαι, παῖδες, πολῖταί τε καὶ ξένοι σπεύδουσι πρὸς τὴν ἀγοράν. Ἡ οὖν Μυῤῥίνη, φοβουμένη ὑπὲρ τῶν παίδων, «ἐλθὲ δεῦρο, ὦ Φίλιππε,» φησίν, «καὶ λαμβάνου τῆς χειρός. Σὺ δέ – Μέλιτταν λέγω – μὴ λεῖπέ με ἀλλ’ ἕπου ἅμα ἐμοί· τοσοῦτοι γάρ εἰσιν οἱ ἄνθρωποι ὥστε φοβοῦμαι ὑπὲρ σοῦ.»

## ΠΟΛΕΜΑΡΧΟΣ ΚΑΙ ΟΙ ΠΑΙΔΕΣ
Ὁ μὲν οὖν πατὴρ ἡγεῖται αὐτοῖς εἰς τὸ ἄστυ· ὁ δὲ πάππος ἐπὶ τῇ βακτηρίᾳ ἐρειδόμενος μετ’ αὐτοῦ βραδέως πορεύεται. Ἡ δὲ μήτηρ, ὑπὲρ τῶν παίδων μάλα φοβουμένη, τὸν ὅμῑλον περισκοπεῖ καὶ τῷ ἀνδρὶ ἕπεται· ἀνέλκει δὲ τῆς χειρὸς τὴν θυγατέρα καὶ τὸν υἱόν. Ἡ δὲ θυγάτηρ, «ὦ μῆτερ,» φησίν, «ποῖ βαίνουσι πάντες; Διὰ τί οὕτω σπεύδουσιν;» Ἡ δὲ Μυῤῥίνη ἀποκρίνεται· «Πάντες τρέχουσιν εἰς τὴν Ἀκρόπολιν, ὥσπερ ἡμεῖς, ὦ θύγατερ, βουλόμενοι τοὺς θεοὺς τῑμᾶν. Καὶ ἡμεῖς γὰρ τοὺς θεοὺς τῑμᾶν βουλόμεθα πάντας, καὶ μάλιστα τὸν Δία, τῶν ἄλλων θεῶν πάντων πατέρα, καὶ τὴν Ἀθηνᾶν, τὴν θυγατέρα αὐτοῦ, καὶ τὸν Διόνῡσον· ἑορτὴν γὰρ τῷ Διονύσῳ ποιοῦνται οἱ Ἀθηναῖοι, καὶ πάντες οἱ πολῖται τὴν ἑορτὴν θεωρεῖν ἐθέλουσιν. Ἰδού, οἱ πατέρες τοῖς θ’ υἱοῖς καὶ ταῖς θυγατράσιν ἡγοῦνται εἰς τὴν ἑορτήν, ἐκ τῶν ἀγρῶν πορευόμενοι, ὥσπερ ἡμεῖς· πάντες δὲ οἱ παῖδες καὶ πᾶσαι αἱ κόραι τοῖς πατράσι καὶ ταῖς μητράσι ἕπονται, ἐπεὶ πολὺς μέν ἐστιν ὁ ὅμῑλος, πολὺς δὲ ὁ θόρυβος, καὶ οὐ ῥᾴδίον ἐστιν εἰς τὴν Ἀκρόπολιν βαδίζειν διὰ τοσούτων ἀνδρῶν καὶ γυναικῶν, πολῑτῶν τε καὶ ξένων. Καὶ ὑμεῖς οὖν μὴ ἀπολείπετε ἡμᾶς ἀλλ’ ἀεὶ ἕπεσθε ἅμ’ ἡμῖν.»
Ἐν δὲ τούτῳ ἀνήρ τις πρὸς τὸν Δικαιόπολιν διὰ τοῦ ὁμίου τρέχει καὶ τῆς χειρὸς αὐτοῦ λαμβάνεται. «Ὦ Δικαιόπολιν,» φησίν, «πῶς ἔχεις; Τί ἐν Ἀθήναις ποιεῖς; Ποῖ δὲ πορεύῃ καὶ πόθεν;» Ὁ δὲ Δικαιόπολις, πρὸς αὐτὸν ἀποκρῑνόμενος· «Οὕτως, ὦ Πολέμαρχε, ὡς σὺ ὁρᾷς· ἥκω δὲ εἰς ἄστυ, ὡς πάντες, προσεύχεσθαί τε τοῖς θεοῖς πᾶσι καὶ ἅμα τὴν ἑορτὴν βουλόμενος θεωρεῖν. Ἡγοῦμαι δὲ τῷ πατρὶ καὶ τῇ γυναικί, καὶ τῇ τε θυγατρὶ καὶ τῷ παιδί.» Ὁ δὲ Πολέμαρχος, «δεῦρο δή,» φησίν, «καθιζόμενος λέγε μοι πάντα τά τε περὶ τοῦ οἴκου σου καὶ περὶ τῶν ἀγρῶν. Καθίζετε δὲ καὶ ὑμεῖς. Ἆρα σὺ Φίλιππος εἶ; Ὦ Ζεῦ, ὡς καλὸς παῖς εἶ· οὕτω σπανίως δὲ ὁ πατήρ σοι εἰς ἄστυ ἡγεῖται ὥστε μόλις γνωρίζομαί σε.»
«Ἀλλ’ ἀργοῖς μὲν ἀνδράσιν ἀεὶ ἑορτή ἐστιν· ἐγὼ δὲ ἀεί τε ἐργάζομαι καὶ πονῶ, οὐδὲ σχολή μοι γίγνεται πολλάκις πορεύεσθαι εἰς τὸ ἄστυ. Οἱ γὰρ πλούσιοι ἄνδρες σχολὴν ἄγουσιν, πάντα δὲ αὐτοῖς καλά ἐστιν, καὶ οὐδὲν αὐτοῖς κακόν· χρῡσὸς γὰρ ἀνοίγει πάσᾱς τὰς πύλᾱς, ὥσπερ λέγουσιν. Ἀλλ’ ἀνδρὸς γεωργοῦ ἔργον ἐστὶν ἀροτρεύειν τε καὶ σπείρειν τοὺς ἀγρούς καὶ τὰς ἀμπέλους θεραπεύειν· καί, εἰ μὴ ἐργάζεται, ὁ ἀνὴρ οὐ λαμβάνει σῖτον ἐκ τοῦ ἀγροῦ οὐδ’ οἶνον ἔχει, ἐπεὶ πᾶσαι αἱ ἄμπελοι οὐ φέρουσιν αὐτῷ.»
Ὁ δὲ Πολέμαρχος ἀποκρῑνόμενος, «ἀλλὰ πᾶς ἀνήρ,» φησίν, «ἑαυτοῦ ἔργον φιλεῖ, ἀργὸς δὲ ἀνὴρ πάντων ὥσπερ δοῦλός ἐστιν. Σὺ δὲ, ὦ Δικαιόπολι, ἀγαθὸς ἀνὴρ εἶ, καὶ τῷ ἀγαθῷ ἀνδρὶ πάντες οἱ ἄνθρωποι φίλοι εἰσί τε καὶ αὐτὸς τοῖς θεοῖς πᾶσι φίλος ἐστίν· κακῶν δὲ ἀνδρῶν οὐδεὶς φίλος εἶναι βούλεται, ἀλλ’ ἀνδρὸς ἀγαθοῦ πᾶσά τε γὴ καὶ πᾶς ὁ κόσμος πατρίς ἐστιν.»
Ὁ δὲ Δικαιόπολις, «ἐγὼ δέ,» φησίν, «εἰς ἄλλᾱς πόλεις πορεύεσθαι οὐ βούλομαι, μάλα δὲ φιλῶ τὰς Ἀθήνᾱς.»
Ἐν δὲ τούτῳ τρεῖς παῖδες ἐξ οἰκίᾱς τινὸς ἐξέρχονται καὶ πρὸς τὸν Πολέμαρχον βοῶσιν· «Ὦ πάτερ, ὦ παππίᾱ, διὰ τί οὐκ ἐρχόμεθ’ ἡμεῖς πρὸς τὴν ἑορτήν; Ἡγοῦ ἡμῖν δή, ὥσπερ πάντες οἱ ἄλλοι πατέρες τοῖς ἑαυτῶν παισὶν ἡγοῦνται.» Ὁ δὲ Δικαιόπολις· «Εἷς, δύο, τρεῖς· ὁ δὲ δὴ τέταρτος, ὦ φίλε Πολέμαρχε, ποῦ ἐστιν;»
«Τί λέγεις, ὦ Δικαιόπολι; Ὦ Ζεῦ, ὡς σπανίως εἰς τὸ ἄστυ ἔρχῃ· οὐκέτι γὰρ τέτταρες, ἀλλ’ ἤδη πέντε μοι παῖδές εἰσιν· ὁ δὲ πέμπτος ἅμα τῇ μητρὶ ἐν τῇ οἱκίᾳ μένει. Ὁ δὲ πρῶτος ἤδη μειράκίον ἐστιν, καὶ μετὰ πάντων τῶν ἄλλων μειρακίων νῦν ἐν τῇ Ἀκροπόλει διατρίβει, τὴν ἑορτὴν θεωρεῖν βουλόμενος· καλὸς δὲ καὶ ἀγαθός ἐστιν, καὶ ἤδη πολλοὶ ἄνδρες καὶ παῖδες αὐτὸν μάλα φιλοῦσιν.»
«Ἡμεῖς δὲ οἱ πατέρες ἀεὶ τοῖς θεοῖς πᾶσιν εὐχόμεθα ἐπεὶ υἱοὺς καλούς τε καὶ ἀγαθοὺς ἐθέλομεν ἔχειν· ἀλλ’ ἐπεὶ καλοί τε γίγνονται καὶ ἀγαθοί, ἀεὶ φοβούμεθα ὑπὲρ αὐτῶν, εἰ ἄνδρες τινὲς ἐρῶσιν αὐτῶν. Ἀλλὰ σὺ μάλιστα μέλλεις φοβεῖσθαι, ὦ Πολέμαρχε· πολλοὶ γάρ εἰσι σοι υἱοί, καὶ πάντες καλοί τε καὶ ἀγαθοὶ γίγνεσθαι μέλλουσιν.»
«Πολλοὺς μέντοι,» φησίν ὁ Πολέμαρχος, «παῖδας ἔχω, ἀλλ’ οὐχ ὅσους ὁ σὸς φίλος Κτήσιππος· παιδοποιεῖ γὰρ ἀεί, καὶ οὐ μόνον ἐκ τῆς γυναικός, ἀλλὰ καὶ ἐκ τῆς δούλης. Πόσους παῖδας νῦν ἔχει;»
«Τίς ἐς ἀριθμὸν εἰπεῖν δύναται; Ἕξ, ἑπτά, ὀκτώ, ἐννέα, δέκα... Ἀεὶ γὰρ παῖδας ποιεῖ, ὥσπερ ταῦρός τις, ὥστε νῦν κώμη, οὐκ οἶκός ἐστιν αὐτῷ.»
Ὁ δὲ Πολέμαρχος, «ἐγὼ δέ,» φησίν, «μετὰ τὸν πέμπτον οὐκέτι παῖδας ἄλλους ποιεῖν βούλομαι· χαλεπὸς γάρ ἐστιν ὁ βίος, καὶ οὐ ῥᾴδιόν ἐστι σῖτον πᾶσι τοῖς υἱοῖς παρέχειν. Ἔστι μοι δὲ καὶ μία θυγάτηρ.»
Ὁ δὲ Δικαιόπολις ἀποκρῑνόμενος, «ἐγὼ δέ,» φησίν, «καὶ σὺ τὸ αὐτὸ ζυγὸν ἕλκομεν, ὦ Πολέμαρχε. Ὁ γὰρ βίος πᾶσι χαλεπός ἐστιν, καὶ οὐ πολὺν σῖτον ὁ ἀγρὸς παρέχει. Ἀλλὰ τίνα ἐστὶ τὰ τῶν παίδων ὀνόματα;»
«Τῷ μὲν πρώτῳ Νῑκόβουλος ὄνομά ἐστιν, τῷ δὲ δευτέρῳ Ἱέρων, τῷ δὲ τρίτῳ Μελάνιππος, τῷ δὲ τετάρτῳ Φιλότῑμος, τῷ δὲ πέμπτῳ Διαγόρᾱς· τῇ δὲ μιᾷ θυγατρὶ ὄνομά ἐστιν Ἥβη.»
«Νὴ τὸν Δία, ὡς χαλεπός ἐστιν ὁ βίος. Ἡμεῖς γὰρ πολὺν χρόνον ἀγαθὰς γυναῖκας ζητοῦμεν· οὐδεὶς γὰρ βούλεται τέκνα ποιεῖσθαι ἐκ κακῆς γυναικός. Ἔπειτα δὲ τεκνοποιούμεθα. Καὶ ὁ μὲν ἀνὴρ τῇ γυναικὶ σῖτον παρέχει· ἡ δὲ γυνὴ φέρει πολὺν χρόνον τὸ παιδίον ἐν ἑαυτῇ, καὶ πολλάκις κινδύνους μεγάλους ὑπέχει περὶ τοῦ ἑαυτῆς βίου. Ἐπεὶ δὲ τίκτει, οὐδεμία γυνὴ ἀπολείπει τὸ ἑαυτῆς παιδίον, ἀλλὰ τρέφει πολὺν χρόνον, καὶ ἡμέρᾱς καὶ νυκτὸς ἀεὶ πονεῖ, καὶ πόνον οὐδένα φεύγει. Ἀλλὰ πολλάκις, ἐπεὶ τὰ τέκνα ἡβᾷ, καὶ μειράκια καὶ νεᾱνίαι γίγνεται, οὔτε τῷ πατρὶ οὔτε τῇ μητρὶ οὔτε ἄλλῳ οὐδενὶ πείθεται· οὐδενὸς γὰρ ὑπακούει. Εἰ γὰρ ὁ πατὴρ αὐτούς τι κελεύει, οὐδὲν ποιεῖν ἐθέλουσιν.»
«Ὁ δὲ Ζεὺς ἵλεώς ἐστι καὶ ἐμοὶ καὶ σοί, ὦ Δικαιόπολι· οὐδεὶς γὰρ τῶν ἡμετέρων υἱῶν οὕτω ποιεῖ, ἀλλὰ καλοί τε καὶ ἀγαθοί εἰσι πάντες.»
Πολὺν χρόνον οὕτω διαλέγονται ἀλλήλοις ὅ τε Δικαιόπολις καὶ ὁ Πολέμαρχος· πολλάκις δὲ ὁ Πολέμαρχος καὶ τῷ Φιλίππῳ διαλέγεται, καὶ χαίρει μάλα. Ἡ δὲ Μυῤῥίνη καὶ ἡ Μέλιττα σῑγῶσιν· γυναιξὶ πάσαις γὰρ κόσμον ἡ σῑγὴ φέρει.
Τέλος δὲ ὁ Δικαιόπολις, «καιρός ἐστι νῦν ἡμῖν,» φησίν, «πρὸς τὴν ἀγορὰν καὶ πρὸς τὴν Ἀκρόπολιν πορεύεσθαι. Χαῖρε, ὦ φίλε Πολέμαρχε· εἰς αὖθις.»

## Ο ΟΔΥΣΣΕΥΣ ΚΑΙ Ο ΑΙΟΛΟΣ
Ἐπεὶ δὲ ἐκ τοῦ ἄντρου τοῦ Κύκλωπος ἐκφεύγομεν, ἐπανερχόμεθα ταχέως πρὸς τοὺς ἑταίρους. Οἱ δὲ, ἐπεὶ ἡμᾶς ὁρῶσιν, χαίρουσιν. Τῇ δὲ ὑστεραίᾳ κελεύω αὐτοὺς εἰς τὴν ναῦν αὖθις εἰσβαίνειν. Οὕτως οὖν ἀποπλέομεν.
Δι’ ὀλίγου δὲ εἰς νῆσον Αἰολίᾱν ἀφικνούμεθα. Ἐκεῖ δὲ οἰκεῖ ὁ Αἴολος, βασιλεὺς τῶν ἀνέμων. Ὁ δὲ ἡμᾶς εὐμενῶς δεχόμενος πολὺν χρόνον ξενίζει. Ἐπεὶ δὲ ἐγὼ κελεύω αὐτὸν ἡμᾶς ἀποπέμπειν, παρέχει μοι ἀσκόν τινα, εἰς ὃν πάντας τοὺς ἀνέμους καταδεῖ πλὴν ἐνός, Ζεφύρου πράου.
Ἐννέα μὲν οὖν ἡμέρᾱς πλέομεν, τῇ δὲ δεκάτῃ ὁρῶμεν τὴν πατρίδα γῆν. Ἐνταῦθα δὴ ἐγὼ καθεύδω· οἱ δὲ ἑταῖροι, ἐπεὶ ὁρῶσί με καθεύδοντα, οὕτω λέγουσιν· «Τί ἐν τῷ ἀσκῷ ἔνεστιν; Πολὺς δήπου χρῡσὸς ἔνεστιν, πολύ τε ἀργύριον, δῶρα τοῦ Αἰόλου. Ἄγετε δή, λύετε τὸν ἀσκὸν καὶ τὸν χρῡσὸν αἱρεῖτε.»
Ἐπεὶ δὲ λύουσι τὸν ἀσκόν, εὐθὺς ἐκπέτονται πάντες οἱ ἄνεμοι καὶ χειμῶνα δεινὸν ποιοῦσι καὶ τὴν ναῦν ἀπὸ τῆς πατρίδος γῆς ἀπελαύνουσιν. Ἐγὼ δὲ ἐγείρομαι καὶ γιγνώσκω τί γίγνεται. Ἀθῡμῶ οὖν καὶ βούλομαι ῥίπτειν ἐμαυτὸν εἰς τὴν θάλατταν· οἱ δὲ ἑταῖροι σῴζουσί με. Οὕτως οὖν οἱ ἄνεμοι ἡμᾶς εἰς τὴν τοῦ Αἰόλου νῆσον πάλιν φέρουσιν.

# Κεφάλαιον Θʹ (9)
## Η ΠΑΝΗΓΥΡΙΣ (α)
Οὕτως οὖν πορευόμενοι ἀφικνοῦνται εἰς τὴν ἀγοράν. Ἐκεῖ δὲ τοσοῦτός ἐστιν ὁ ὅμῑλος ὥστε μόλις προχωροῦσι πρὸς τὴν Ἀκρόπολιν. Τέλος δὲ τῷ Δικαιοπόλιδι ἑπόμενοι εἰς στοάν τινα ἀφικνοῦνται, καὶ καθιζόμενοι θεῶνται τοὺς ἀνθρώπους σπεύδοντας καὶ βοῶντας καὶ θόρυβον ποιοῦντας.
Ἤδη δὲ μάλα πεινῶσιν οἱ παῖδες. Ὁ δὲ Φίλιππος ἀλλᾱντοπώλην ὁρᾷ διὰ τοῦ ὁμίλου ὠθιζόμενον καὶ τὰ ὤνια βοῶντα. Τὸν οὖν πατέρα καλεῖ καί, «πάππα φίλε,» φησίν, «ἰδού, ἀλλᾱντοπώλης προσχωρεῖ. Ἆρ’ οὐκ ἐθέλεις σῖτον ὠνεῖσθαι; Μάλα γὰρ πεινῶμεν.» Ὁ οὖν Δικαιόπολις τὸν ἀλλᾱντοπώλην καλεῖ καὶ σῖτον ὠνεῖται. Οὕτως οὖν ἐν τῇ στοᾷ καθίζονται ἀλλᾶντας ἐσθίοντες καὶ οἶνον πίνοντες.
Μετὰ δὲ τὸ δεῖπνον ὁ Δικαιόπολις, «ἄγετε,» φησίν, «ἆρ’ οὐ βούλεσθε ἐπὶ τὴν Ἀκρόπολιν ἀναβαίνειν καὶ τὰ ἱερὰ θεᾶσθαι;» Ὁ μὲν πάππος μάλα κάμνει καὶ οὐκ ἐθέλει ἀναβαίνειν, οἱ δὲ ἄλλοι λείπουσιν αὐτὸν ἐν τῇ στοᾷ καθιζόμενον καὶ διὰ τοῦ ὁμίλου ὠθιζόμενοι ἐπὶ τὴν Ἀκρόπολιν ἀναβαίνουσιν.
Ἐπεὶ δὲ εἰς ἄκρᾱν τὴν Ἀκρόπολιν ἀφικνοῦνται καὶ τὰ προπύλαια διαπερῶσιν, τὸ τῆς Παρθένου ἱερὸν ὁρῶσιν ἐναντίον καὶ τὴν τῆς Ἀθηνᾶς εἰκόνα, μεγίστην οὖσαν, ἐνόπλιον καὶ δόρυ δεξιᾷ φέρουσαν. Πολὺν οὖν χρόνον ἡσυχάζουσιν οἱ παῖδες τὴν θεὸν θεώμενοι, τέλος δὲ ὁ Δικαιόπολις, «ἄγετε,» φησίν, «ἆρ’ οὐ βούλεσθε τὸ ἱερὸν θεᾶσθαι;» Καὶ ἡγεῖται αὐτοῖς πόῤῥω. 
Μέγιστόν ἐστι τὸ ἱερὸν καὶ κάλλιστον. Πολὺν χρόνον τὰ ἀγάλματα θεῶνται, ἃ τὸ πᾶν ἱερὸν κοσμεῖ. Ἀνεῳγμέναι εἰσὶν αἱ πύλαι· ἀναβαίνουσιν οὖν οἱ παῖδες καὶ εἰσέρχονται. Πάντα τὰ εἴσω σκοτεινά ἐστιν, ἀλλ’ ἐναντίᾱν μόλις ὁρῶσι τὴν τῆς Ἀθηνᾶς εἰκόνα, τὸ κάλλιστον ἔργον τοῦ Φειδίου. Ἡ θεὸς λάμπεται χρῡσῷ, τῇ μὲν δεξιᾷ Νίκην φέρουσα τῇ δὲ ἀριστερᾷ τὴν ἀσπίδα. Ἅμα τ’ οὖν φοβοῦνται οἱ παῖδες θεώμενοι καὶ χαίρουσιν. Ὁ δὲ Φίλιππος προχωρεῖ καὶ τὰς χεῖρας ἀνέχων τῇ θεῷ εὔχεται· «Ὦ Ἀθηνᾶ Παρθένε, παῖ Διός, πολιοῦχε, ἵλεως ἴσθι καὶ ἄκουέ μου εὐχομένου· σῷζε τὴν πόλιν καὶ σῷζε ἡμᾶς ἐκ πάντων κινδύνων.» Ἐνταῦθα δὴ πρὸς τὴν Μέλιτταν ἐπανέρχεται καὶ ἡγεῖται αὐτῇ ἐκ τοῦ ἱεροῦ.
Πολύν τινα χρόνον τοὺς τεκόντας ζητοῦσιν, τέλος δὲ εὑρίσκουσιν αὐτοὺς ὄπισθεν τοῦ ἱεροῦ καθορῶντας τὸ τοῦ Διονύσου τέμενος. Ὁ δὲ Δικαιόπολις, «ἰδού, ὦ παῖδες,» φησίν, «ἤδη συλλέγονται οἱ ἄνθρωποι εἰς τὸ τέμενος. Καιρός ἐστι καταβαίνειν καὶ ζητεῖν τὸν πάππον.»
Καταβαίνουσιν οὖν καὶ σπεύδουσι πρὸς τὴν στοάν· ἐκεῖ δὲ εὑρίσκουσι τὸν πάππον ὀργίλως ἔχοντα. «Ὦ τέκνον,» φησίν, «τί ποιεῖς; Διὰ τί με λείπεις τοσοῦτον χρόνον; Διὰ τί τὴν πομπὴν οὐ θεώμεθα;» Ὁ δὲ Δικαιόπολις, «Θάῤῥει, πάππα,» φησίν· «νῦν γὰρ πρὸς τὸ τοῦ Δινούσου τέμενος πορευόμεθα· δι’ ὀλίγου γὰρ γίγνεται ἡ πομπή. Ἄγε δή.» Οὕτω λέγει καὶ ἡγεῖται αὐτοῖς πρὸς τὸ τέμενος.

## Η ΠΑΝΗΓΥΡΙΣ (β)
Ἑσπέρᾱ ἤδη πάρεστιν. Δι’ ὀλίγου σῑγῶσι πάντες οἱ ἄνθρωποι· ὁ γὰρ κῆρυξ προσχωρεῖ καὶ βοῶν, «σῑγᾶτε, ὦ πολῖται,» φησίν· «ἡ γὰρ πομπὴ προσχωρεῖ. Ἐκποδὼν γίγνεσθε.» Πάντες οὖν ἐκποδὼν γίγνονται καὶ τὴν πομπὴν μένουσιν.
Ἐνταῦθα δὴ τὴν πομπὴν ὁρῶσι προσχωροῦσαν. Ἡγοῦνται μὲν οἱ κήρῡκες· ἔπειτα δὲ παρθένοι κάλλισται βαδίζουσι κανᾶ φέρουσαι βοτρύων πλήρη. Ἕπονται δὲ αὐταῖς πολλοί τε πολῖται ἀσκοὺς οἴνου φέροντες καὶ πολλοὶ μέτοικοι σκάφια φέροντες. Ἔπειτα δὲ προχωρεῖ ὁ τοῦ Δινούσου ἱερεὺς καὶ ἅμ’ αὐτῷ νεᾱνίαι ἄριστοι τὴν τοῦ Διονύσου εἰκόνα φέροντες. Τελευταῖοι δὲ οἱ ὑπηρέται ἔρχονται τὰ ἱερεῖα ἄγοντες.
Πάντες οὖν χαίροντες τῇ πομπῇ ἕπονται πρὸς τὸ τοῦ θεοῦ τέμενος. Ἐπεὶ δὲ ἀφικνοῦνται, ὁ μὲν ἱερεὺς καὶ οἱ νεᾱνίαι τὴν τοῦ θεοῦ εἰκόνα εἰς τὸ ἱερὸν φέρουσιν, οἱ δὲ ὑπηρέται τὰ ἱερεῖα πρὸς τὸν βωμὸν ἄγουσιν. Ἔπειτα δὲ ὁ κῆρυξ τῷ δήμῳ κηρύττων, «εὐφημεῖτε, ὦ πολῖται,» φησίν. Σῑγᾷ οὖν ὁ πᾶς ὅμῑλος καὶ ἥσυχος μένει.
Ὁ δὲ ἱερεὺς τὰς χεῖρας πρὸς τὸν οὐρανὸν αἴρων, «ὦ ἄναξ Διόνῡσε,» φησίν, «ἄκουέ μου εὐχομένου· Βρόμιε, τήν τε θυσίᾱν δέχου καὶ ἵλεως ἴσθι τῷ δήμῳ· σὺ γὰρ ἵλεως ὢν τάς τε ἀμπέλους σῷζεις καὶ αὐξάνεις τοὺς βότρυας ὥστε παρέχειν ἡμῖν τὸν οἶνον.»
Οἱ δὲ παρόντες πάντες βοῶσιν· «Ἐλελεῦ, ἴου, ἴου, Βρόμιε, ἵλεως ὢν τούς τε βότρυας αὔξανε καὶ πάρεχε ἡμῖν τὸν οἶνον.» Ἔπειτα δὲ ὁ ἱερεὺς σφάττει τὰ ἱερεῖα· οἱ δὲ ὑπηρέται ἕτοιμοι ὄντες λαμβάνουσιν αὐτὰ καὶ κατατέμνουσιν. Καὶ τὰ μὲν τῷ θεῷ παρέχουσιν ἐν τῷ βωμῷ καίοντες, τὰ δὲ τοῖς παροῦσι διαιροῦσιν. Ἐπεὶ δὲ ἕτοιμά ἐστι πάντα, ὁ ἱερεὺς οἶνον σπένδει καὶ τῷ θεῷ εὔχεται. Ἐνταῦθα δὴ πάντες τόν τ’ οἶνον πίνουσι καὶ τὰ κρέᾱ ἐσθίουσι τῇ δαιτὶ τερπόμενοι.
Μέση νὺξ νῦν ἐστιν, τῶν δὲ παρόντων πολλοὶ μεθύοντες κωμάζουσιν. Ἡ οὖν Μυῤῥίνη, φοβουμένη ὑπὲρ τῶν παίδων, «ἄγε δή, ὦ ἄνερ,» φησίν, «ὁ πάππος μάλα κάμνει. Καιρός ἐστιν ἐπανιέναι πρὸς τὰς πύλᾱς καὶ καθεύδειν.» Ὁ δὲ πάππος, «τί λέγεις;» φησίν, «οὐ κάμνω ἐγώ. Βούλομαι κωμάζειν.» Ὁ δὲ Δικαιόπολις, «γέρων εἶ, πάππα,» φησίν· «οὐ προσήκει σοι κωμάζειν. Ἐλθέ.» Οὕτω λέγει καὶ ἡγεῖται αὐτοῖς πρὸς τὰς πύλᾱς. Ἐπεὶ δὲ ἀφικνοῦνται, τὸν ἡμίονον εὑρίσκουσι καὶ πάντες χαμαὶ καθεύδουσιν.

## ΤΟ ΤΗΣ ΜΕΛΙΤΤΗΣ ΟΝΑΡ
Σῑγὴ πολλὴ νῦν παρὰ ταῖς πύλαις ἐστίν. Ὁ δὲ Δικαιόπολις καὶ οἱ ἄλλοι χαμαὶ καθεύδουσιν· κωμάζουσι δὲ ἔτι ἐν τῷ ἄστει οὐ πολλοί, μεθύοντες καὶ βοῶντες. Τῇ δὲ Μελίττῃ ἡσυχάζειν οὐ δυνατόν ἐστιν. Ἐν τοῖς ὕπνοις γὰρ πολλὰ καὶ δεινὰ ὁρῶσα μάλα φοβεῖται· δοκεῖ γὰρ ἑαυτῇ Χρύσου εἶναι θυγάτηρ, τοῦ ἱερέως κώμης τινὸς παρὰ τὴν Τροίᾱν. Πολλάκις γὰρ ὁ πάππος περὶ τοῦ τε Χρύσου διηγεῖται καὶ περὶ τῆς Τροίᾱς. Ἐν δὲ τῷ ὕπνῳ ἡ Μέλιττα πολλοὺς βασιλέᾱς τῶν Ἑλλήνων ὁρᾷ διαλεγομένους ἀλλὴλοις παρὰ πυρὶ καιομένῳ· ἐν δὲ τοῖς βασιλεῦσιν ὁ Ἀγαμέμνων ἐστίν, ἀνὴρ ἰσχῡρὸς μέν, χαλεπὸς δὲ καὶ μάλα δεινός· οἱ δὲ ἄλλοι βασιλῆς πάντες αὐτὸν φοβοῦνται οὕτω χαλεπὸν ὄντα· ὁ γὰρ Ἀγαμέμνων μέγιστός ἐστι τῶν βασιλέων, καὶ οἱ ἀλλοι πάντες αὐτὸν τῑμῶσιν. Ἡ δὲ τοῦ Χρύσου θυγάτηρ νῦν δούλη ἐστὶ τοῦ Ἀγαμέμνονος, τοῦ μεγίστου βασιλέως· ὁ δὲ πατὴρ αὐτῆς, ἱερεὺς ὢν τοῦ Ἀπόλλωνος, τῇ θυγατρὶ βοηθῶν, σῷζειν αὐτὴν βούλεται. Οἱ δὲ τῶν Ἑλλήνων βασιλῆς τὸν ἱερέᾱ δέχονται καὶ αὐτοῦ λέγοντος ἀκούουσιν. Ὁ δὲ ἱερεὺς τοῖς βασιλεῦσι πᾶσι, μάλιστα δὲ τῷ Ἀγαμέμνονι, λέγει τάδε· «Ὦ βασιλῆς τῶν Ἑλλήνων, ἐγὼ μὲν ἱερεὺς τοῦ Ἀπόλλωνός εἰμι. Εἰ οὖν τὴν θυγατέρα μου ἀπολύετε, οἱ θεοὶ οἱ ἐν Ὀλύμπῳ τὰς οἰκίᾱς ἔχοντες, καὶ μάλιστα ὁ Ἀπόλλων, μέλλουσιν βοηθεῖν ὑμῖν τὴν Τροίᾱν αἱρεῖν βουλομένοις, καὶ σῷζειν ὑμᾶς εἰς τὴν πατρίδα. Ἐγὼ δὲ ὑμῖν χρῡσὸν πολὺν φέρω καὶ παρέχω· δέχεσθε οὖν αὐτὸν καὶ λύετέ μοι τὴν φίλην θυγατέρα.»
Πάντες μὲν οὖν οἱ ἄλλοι βασιλῆς τὸν ἱερέᾱ τῑμᾶν ἐθέλουσι καὶ βούλονται τῷ ἱερεῖ πειθόμενοι τόν τε χρῡσὸν δέχεσθαι καὶ τὴν κόρην ἀπολύειν. Ὁ δὲ Ἀγαμέμνων, ὀργίλως ἔχων, τὸν γέροντα ἱερέᾱ κελεύει ἀποχωρεῖν καὶ αὖθις μὴ ἐπανιέναι. Λέγει δὲ τῷ ἱερεῖ τάδε· «Ἐγὼ οὐκ ἔχω ἐν νῷ τὴν θυγατέρα σου λύειν· νῦν γὰρ δούλη μού ἐστιν, καὶ ἐν Ἄργει μέλλει γηράσκειν ἐν τῇ ἐμῇ οἰκίᾳ μετὰ τῶν ἄλλων δουλῶν. Ἄπιθι οὖν, εἰ σῶος οἴκαδε ἐπανιέναι βούλει.»
Ὁ μὲν οὖν γέρων ἱερεὺς φοβεῖται καὶ ἀπέρχεται σῑγῇ, ἡ δὲ θυγάτηρ αὐτοῦ τὸν πατέρα ἀπιόντα ὁρῶσα στενάζει καὶ δακρύει. Οἱ μὲν ἄλλοι βασιλῆς οἰκτίρουσι τὸν ἱερέᾱ, ἡ δὲ θυγάτηρ στενάζουσα λέγει· «Ὦ πάτερ, ὦ ἱερεῦ τοῦ Ἀπόλλωνος τοῦ μεγάλου, μὴ κατάλειπέ με ἐνταῦθα μετὰ τῶν ξένων δούλην οὖσαν· σῷζέ με, ὦ πάτερ.»
«Σῷζέ με... σῷζέ με...» στενάζουσα δ’ ἡ Μέλιττα βοᾷ ἐν ᾧ ἐγείρεται. Ἡ δὲ Μυῤῥίνη, τῇ τῆς θυγατρὸς βοῇ ἐγειρομένη, «τί πάσχεις,» φησίν, «ὦ θύγατερ; Οὐδεὶς κίνδῡνός ἐστι νῦν· ἡσυχάζουσα δὲ κάθευδε παρ’ ἐμοί· δι’ ὀλίγου γὰρ ὁ ἥλιος μέλλει ἀνατέλλειν, ἡμεῖς δὲ μέλλομεν εἰς τὸ θέᾱτρον βαίνειν. Ἆρ’ οὐ βούλει θεωρεῖν τούς τε χοροὺς καὶ τοὺς ἀγῶνας; Μὴ δάκρῡε οὖν ἀλλ’ ἡσύχαζε παρ’ ἐμοί.»

## Ο ΟΔΥΣΣΕΥΣ ΚΑΙ Η ΚΙΡΚΗ
Ἐπεὶ δὲ ἡμᾶς ἀποπέμπει ὁ Αἴολος, ἀποπλέομεν λῡπούμενοι καὶ δι’ ὀλίγου ἀφικνούμεθα εἰς τὴν νῆσον Αἰαίᾱν· ἐκεῖ δὲ οἰκεῖ ἡ Κίρκη, θεὸς οὖσα δεινή. Ἐγὼ δὲ τοὺς ἑταίρους πρὸς τῇ νηῒ λείπων ἐπὶ ὄρος τι ἀναβαίνω, Βουλόμενος γιγνώσκειν εἴ τις ἄνθρωπος ἐν τῇ νήσῳ οἰκεῖ. Ἐπεὶ δὲ εἰς ἄκρον τὸ ὄρος ἀφικνοῦμαι, καπνὸν ὁρῶ πρὸς τὸν οὐρανὸν φερόμενον. Πρὸς τὴν ναῦν οὖν ἐπανέρχομαι καὶ τῶν ἑταίρων τοὺς μὲν κελεύω πρὸς τῂ νηῒ μένειν, τοὺς δὲ κελεύω πρὸς μέσην τὴν νῆσον πορευομένους γιγνώσκειν τίς ἐκεῖ οἰκεῖ. Ὁ δὲ Εὐρύλοχος αὐτοῖς ἡγείται.
Οἱ δὲ τὴν τῆς Κίρκης οἰκίᾱν εὑρίσκουσιν ἐν μέσῃ ὕλῃ οὖσαν· ἐγγὺς δὲ τῆς οἰκίᾱς πολλούς τε λύκους ὁρῶσι καὶ πολλοὺς λέοντας. Τούτους δὲ ὁρῶντες μάλα φοβοῦνται καὶ ἐπὶ τῇ θύρᾳ μένουσιν. Ἔπειτα δὲ τῆς Κίρκης ἀκούουσιν ἔνδον ᾀδούσης. Καλοῦσιν οὖν αὐτήν· ἡ δὲ ἐκ τῆς θύρᾱς ἐκβαίνει καὶ εἰσκαλεῖ αὐτούς. Οἱ δὲ πάντες ἕπονται αὐτῇ· μόνος δὲ ὁ Εὐρύλοχος ἔξω μένει, φοβούμενος κίνδῡνόν τινα. Ἡ δὲ Κίρκη τοὺς ἄλλους εἰσάγει καὶ καθίζεσθαι κελεύει καὶ σῖτόν τε αὐτοῖς παρέχει καὶ οἶνον· φάρμακα δὲ κακὰ τῷ σίτῳ κυκᾷ.
Ἐπεὶ δὲ οἱ ἑταῖροι ἐσθίουσι τὸν σῖτον, ἡ Κίρκη ῥάβδῳ αὐτοὺς πλήττει καὶ εἰς τοὺς συφεοὺς ἐλαύνει· οἱ δὲ εὐθὺς σῦες γίγνονται. Ἔπειτα δὲ ἡ Κίρκη βαλάνους αὐτοῖς βάλλει ἐσθίειν καὶ λείπει αὐτοὺς ἐν τοῖς συφεοῖς.

# Κεφάλαιον Ιʹ (10)
## Η ΣΥΜΦΟΡΑ (α) [Italiano]
Τῇ δὲ ὑστεραίᾳ, ἐπεὶ πρῶτον ἀνατέλλει ὁ ἥλιος, ὁ Δικαιόπολις τήν τε γυναῖκα καὶ τὸν πάππον καὶ τοὺς παῖδας ἐγείρει καὶ αὐτοῖς ἡγεῖται πρὸς τὸ τοῦ Διονύσου θέᾱτρον. Πρωῒ οὖν ἀφικνοῦνται ἀλλ’ ἤδη πλεῖστοι ἄνθρωποι τὸ θέᾱτρον πληροῦσιν. Ὁ οὖν πάππος στενάζει καί, «φεῦ, φεῦ,» φησίν, «μεστόν ἐστι τὸ πᾶν θέᾱτρον. Ποῦ δυνατόν ἐστι καθίζεσθαι;» Ὁ δὲ Δικαιόπολις, «θάῤῥει, πάππα,» φησίν, καὶ ἡγεῖται αὐτοῖς ἄνω καὶ θρᾶνον εὑρίσκει ἐν ἄκρῳ τῷ θεάτρῳ.
Ἐπεὶ δὲ πρῶτον καθίζονται, ὁ σαλπιγκτὴς προχωρεῖ καὶ σαλπίζει, τοὺς πολίτᾱς κελεύων εὐφημεῖν. Ἔπειτα δὲ ὁ τοῦ Διονύσου ἱερεὺς τῷ βωμῷ προσχωρεῖ καὶ σπονδὴν ποιεῖται, τῷ θεῷ εὐχόμενος· «Ὦ ἄναξ Διόνῡσε, τήν τε σπονδὴν ἵλεως δέχου καὶ τοὺς χοροὺς χαίρων θεῶ.»
Ἐνταῦθα δὴ ὁ πρῶτος χορὸς προχωρεῖ εἰς τὴν ὀρχήστρᾱν, τὰ τοῦ Διονύσου ἔργα ὑμνῶν. Θαυμάζει οὖν ἡ Μέλιττα θεωμένη καὶ χαίρει ἀκούουσα. Οὕτω γὰρ καλῶς χορεύει ὁ χορός. Πέντε χοροὶ παίδων καὶ πέντε ἀνδρῶν ἐφεξῆς ἀγωνίζονται καὶ πάντες ἄριστα χορεύουσιν. Ἐπεὶ δὲ παύεται ὁ δέκατος χορός, οἱ νῑκῶντες τοὺς στεφάνους δέχονται καὶ πάντες οἱ παρόντες σπεύδουσιν ἐκ τοῦ θεάτρου.

## Η ΣΥΜΦΟΡΑ (α) [English, 2nd ed.]
Τῇ δ’ ὑστεραίᾳ, ἐπεὶ πτῶτον ἀνατέλλει ὁ ἥλιος, ὁ Δικαιόπολις τήν τε γυναῖκα καὶ τοὺς παῖδας ἐγείρει· «Ἐγείρεσθε,» φησίν, «δι’ ὀλίγου γὰρ θεᾱσόμεθα τοὺς χορούς. Σπεύδετε. Εἰ γὰρ μὴ σπεύδετε, ὀψὲ ἀφιξόμεθα.» Ὁ δὲ πάππος ἔτι καθεύδει. Ὁ οὖν Δικαιόπολις, «ἐγείρου, ὦ πάππα,» φησίν· «εἰ γὰρ μὴ σπεύδεις, ὀψὲ ἀφίξει. Ἄγε, ἡγήσομαί σοι πρὸς τὸ θέᾱτρον.» Ὁ μὲν οὖν πάππος ἐγείρεται, ὁ δὲ Δικαιόπολις πᾶσι πρὸς τὸ θέᾱτρον ἡγεῖται. Ἐπεὶ δ’ ἀφικνοῦνται, πλεῖστοι ἤδη ἄνθρωποι τὸ θέᾱτρον πληροῦσιν.
Ὁ οὖν πάππος στενάζει καί, «φεῦ, φεῦ,» φησίν, «μεστόν ἐστι τὸ πᾶν θέᾱτρον. Τοὺς οὖν χοροὺς οὐ θεάσομαι. Τί ποιήσομεν;» Ὁ δὲ Δικαιόπολις, «θάῤῥει, ὦ πάππα,» φησίν· «ἕπου μοι. Θρᾶνον εὑρήσομεν.» Καὶ ἡγεῖται αὐτοῖς ἄνω καὶ θρᾶνον εὑρίσκει ἐν ἄκρῳ τῷ θεάτρῳ. Ἡ δὲ Μυῤῥίνη, «καθίζεσθε, ὦ παῖδες,» φησίν· «ἐντεῦθεν πάντα εὖ θεᾱσόμεθα.»
Ἐπεὶ πρῶτον καθίζονται, προχωρεῖ ὁ κῆρυξ εἰς μέσην τὴν ὀρχήστρᾱν καί, «εὐφημεῖτε, ὦ πολῖται,» φησίν· «νῦν γὰρ γενήσονται οἱ χοροί.» Ἐνταῦθα δὴ ὁ πρῶτος χορὸς προχωρεῖ εἰς τῆν ὀρχήστρᾱν, καὶ τὰ τοῦ Διονύσου ἔργα ὑμνεῖ. Θαυμάζει οὖν ἡ Μέλιττα θεωμένη καὶ χαίρει ἀκούουσα. «Ὡς καλῶς χορεύουσιν οἱ νεᾱνίαι,» φησίν· «νῑκήσουσι τοὺς ἄλλους καὶ δέξονται τοὺς στεφάνους.»
Πέμτε χοροὶ παίδων καὶ πέντε ἀνδρῶν ἐφεξῆς ἀγωνίζονται, καὶ πάντες ἄριστα χορεύουσιν. Ἐπεὶ δὲ παύεται ὁ δέκατος χορός, οἱ νῑκῶντες τοὺς στεφάνους δέχονται, καὶ πάντες οἱ παρόντες σπεύδουσιν ἐκ τοῦ θεάτρου.

## ΟΙ ΑΓΑΘΟΙ ΠΟΛΙΤΑΙ
Πολὺς δέ ἐστι θόρυβος ἐν ἄστει. Οὐ γὰρ παύονται πολλοὶ ἄνθρωποι, ἄνδρες καὶ γυναῖκες, παῖδες, πολῖται τε καὶ ξένοι, πορευόμενοι εἰς ἄστυ ἔκ τε τῶν ἀγρῶν καὶ ἐκ τοῦ Πειραιῶς. Πολλοὶ δὲ γεωργοὶ ἤδη ἐξ ἄστεως ἀποχωροῦσιν, εἰς τοὺς κλήρους ἐπανιέναι βουλόμενοι. Ὅτε γὰρ αἱ ἑορταὶ ἐν ταῖς Ἀθήναις καὶ ἐν ἄλλοις ἄστεσι γίγνονται, ἀεὶ οἱ ἄγροικοι σπεύδουσιν εἰς τὰ ἄστη, τοὺς χοροὺς θεᾶσθαι καὶ κωμάζειν βουλόμενοι. Μετ’ οὐ πολὺν δὲ χρόνον πόθος αὐτοὺς λαμβάνει τοῦ ἀγροίκου βίου, καὶ ἐκ τῶν ἄστεων ἐπανέρχονται εἰς τοὺς ἀγρούς. Οὐδεὶς γὰρ ἄγροικος τὰ ἄστη φιλεῖ. Ἡσυχίᾱν γὰρ οἱ ἐν τοῖς ἀγροῖς οἰκοῦντες μάλα φιλοῦσιν, ἐν δὲ τοῖς ἄστεσι πολὺς θόρυβός ἐστιν. «Ὦ πόλι, πόλι,» στενάζει ὁ Δικαιόπολις, «ἀποβλέπω εἰς τὸν ἀγρόν, ἡσυχίᾱς ἐρῶν, μῑσῶν μὲν ἄστυ, τὸν δ’ ἐμὸν κλῆρον ποθῶν. Πάντες γὰρ οἱ ἐν τῷ ἄστει οἰκοῦντες φαίνονταί μοι κακοί. Εἰ γὰρ θεός τις βούλεται πόλιν τινὰ εὐεργετεῖν, ἄνδρας ἀγαθοὺς ἐν αὐτῇ ποιεῖ· εἰ δὲ μέλλει κακὰ πάσχειν πόλις, ἐξαιρεῖ τοὺς ἄνδρας τοὺς ἀγαθοὺς ἐκ ταύτης τῆς πόλεως ὁ θεός. Ἐν δὲ τῇ πόλει τῶν Ἀθηνῶν νῦν ποῦ εἰσιν οἱ ἀγαθοί; Φεῦ, φεῦ τῆς πόλεως.»
Ὁ δὲ πάππος, «ἀμέλει, ὦ φίλον τέκνον,» φησίν, «οἱ ἀγαθοὶ ἐκ τῶν θεῶν γίγνονται ταῖς πόλεσιν.»
Ἐν δὲ τούτῳ ὁ Δικαιόπολις φίλον τινὰ διὰ τοῦ ὁμίλου μόλις προχωροῦντα ὁρᾷ, καί, «χαῖρε, ὦ φίλε Ἱερώνυμε,» φησίν, «ὡς σπανίως σ’ ὁρῶ.»
«Οὐ γὰρ σχολή, ὦ Δικαιόπολι, εἰς τοὺς ἀγροὺς πορεύεσθαι. Οἱ γὰρ πολῖται, εἴ τι βούλονται διαπράττειν πρὸς ἄλλᾱς πόλεις, ἀεὶ πρὸς ἐμὲ πρῶτον ἔρχονται. Φαίνομαι γὰρ αὐτοῖς ἱκανὸς ἄγγελος εἶναι· ἐν δὲ ταῖς ἄλλαις πόλεσι τοὺς τῶν πολῑτῶν λόγους ἀκούω, ἔπειτα δὲ ἐκ τῶν ἄλλων πόλεων εἰς τὰς Ἀθήνᾱς ἀγγελίᾱς φέρω. Πολλάκις μὲν οὖν καὶ εἰς ἄλλᾱς πόλεις πορεύομαι, ἄγγελος ὢν τῶν Ἀθηναίων, μάλιστα δὲ εἰς τὴν Λακεδαίμονα· διὰ τοῦτο δὴ σπανίως βαίνω εἰς τοὺς ἀγρούς.»
«Ἀλλ’ ἀγαθὸς ἀνὴρ εἶ· σὺ γὰρ ἱκανὸς εἶ τῆν σεαυτοῦ πόλιν εὐεργετεῖν.»
Ὁ δὲ Ἱερώνυμος ἀποκρῑνόμενος, «καλὸς δὲ καὶ ἀγαθός ἐστιν ἀνήρ,» φησίν, «εἰ βούλεται γιγνώσκειν πῶς οἱ ἄνθρωποι τάς τε οἰκίᾱς καὶ τὰς πόλεις καλῶς διοικοῦσιν, καὶ τοὺς ἑαυτῶν γονέᾱς τῑμῶσιν, καὶ πολίτᾱς τε καὶ ξένους καλῶς ὑποδέχονταί τε καὶ ἀποπέμπουσιν. Ἀλλ’ ὡς σπανίως οἱ ἀγαθοὶ ἄνδρες ἐν ταῖς πόλεσι γίγνονται νῦν, ὦ φίλε Δικαιόπολι.»
Οὕτο διαλέγονται ἀλλήλοις οἱ ἄνδρες ὀλίγον χρόνον περὶ τῆς τε πόλεως καὶ τῶν ἀγαθῶν πολῑτῶν. Τέλος δὲ ὁ Ἱερώνυμος· «Χαῖρε πολλά, ὦ φίλε. Τοὺς θεοὺς εὔχομαί σοι διδόναι πολλὰ καὶ ἀγαθά. Ἴθι δὲ χαίρων. Καιρὸς γάρ ἐστί μοι ἀπιέναι.»

## Η ΣΥΜΦΟΡΑ (β) [Italian]
Ἤδη μεσημβρίᾱ ἐστίν, ὁ δὲ Δικαιόπολις βούλεται εἰς τὸν κλῆρον ἐπανιέναι. «Ἄγετε δή,» φησίν, «καιρός ἐστιν οἴκαδε σπεύδειν, δεῖ γὰρ ἡμᾶς πρὸ τῆς νυκτὸς ἐκεῖσε παρεῖναι.» Ἡ δὲ Μυῤῥίνη· «Ἀλλ’, ὦ φίλε ἄνερ, ἆρ’ οὐ βούλει τὰς τραγῳδίᾱς θεᾶσθαι; Ἆρ’ οὐκ ἔξεστιν ἡμῖν αὔριον ἐπανιέναι;» Ὁ δὲ Δικαιόπολις, «οὐδαμῶς,» φησίν, «ἀλλὰ δεῖ ἡμᾶς εὐθὺς πορεύεσθαι. Ἤδη γὰρ πολὺν χρόνον τοῦ κλήρου ἄπεσμεν καὶ ὁ Ξανθίᾱς ἀμέλει οὐδὲν ποιεῖ. Οἱ οὖν βόες πεινῶσιν, τὰ δὲ πρόβατα ἀποφεύγει, ὁ δὲ οἶκος κατὰ τὸ εἰκὸς καίεται. Ἄγετε. Δεῖ ἡμᾶς σπεύδειν.»
Οὕτω λέγει καὶ ταχέως ἡγεῖται αὐτοῖς πρὸς τὰς πύλᾱς. Ἐν ᾧ δὲ σπεύδουσι διὰ τῶν ὁδῶν, ὁ Φίλιππος νεᾱνίᾱς τινὰς ὁρᾷ ἐν τῇ ὁδῷ μαχομένους· πολὺν γὰρ οἶνον πεπώκᾱσι καὶ μεθύουσιν. Μένει οὖν ὁ Φίλιππος τὴν μάχην θεώμενος· τέλος δὲ οἱ ἄλλοι νεᾱνίαι ἕνα τινὰ καταβάλλουσι καὶ οὐ παύονται τύπτοντες αὐτόν. Ὁ δὲ Φίλιππος φοβούμενος ὑπὲρ αὐτοῦ προστρέχει καί, «παύετε, μὴ τύπτετε αὐτόν, ὦ ἄνθρωποι,» φησίν· «ἀποκτείνετε γὰρ τὸν τλήμονα.» Τῶν δὲ νεᾱνιῶν τις ἀγρίως βοῶν πρὸς τὸν Φίλιππον τρέπεται καί, «τίς ὢν σύ,» φησίν, «οὕτω πολυπρᾱγμονεῖς;» Καὶ τύπτει αὐτόν. Ὁ δὲ πρὸς τὴν γῆν καταπίπτει καὶ ἀκίνητος μένει.
Οἱ δὲ τεκόντες τὰς βοὰς ἀκούοντες σπεύδουσι πρὸς τὸν παῖδα καὶ ὁρῶσιν αὐτὸν ἐπὶ τῇ γῇ κείμενον. Αἴρουσιν οὖν αὐτόν, ὁ δὲ ἔτι ἀκίνητος μένει. Ἡ δὲ Μέλιττα, «ὦ Ζεῦ,» φησίν, «τί ποτε πάσχει ὁ τλήμων;» Ἡ δὲ μήτηρ· «Φέρετε αὐτὸν πρὸς τὴν κρήνην.» Φέρουσιν οὖν αὐτὸν πρὸς τὴν κρήνην καὶ τὸ ὕδωρ καταχέουσι τῆς κεφαλῆς. Δι’ ὀλίγου οὖν κῑνεῖται καὶ ἀναπνεῖ. Ἐπαίρει οὖν ἑαυτὸν καὶ τῆς μητρὸς ἀκούει λεγούσης. Βλέπων δὲ πρὸς αὐτήν, «ποῦ εἶ σύ, μῆτερ;» φησίν· «διὰ τί σκότος ἐστίν;» Ἡ δὲ μήτηρ· «Ἀλλ’ οὐ σκότος ἐστίν, ὦ παῖ· βλέπε δεῦρο.» Ἀλλ’ οὐδὲν ὁρᾷ ὁ παῖς· τυφλὸς γάρ ἐστιν.

## Η ΣΥΜΦΟΡΑ (β) [English, 2nd ed.]
Ἡ δὲ Μυῤῥίνη τοῖς παισὶν ἐκ τοῦ θεάτρου ἡγουμένη τῷ ἀνδρί, «τί ποιήσομεν;» φησίν· «ἆρ’ ἔξεστιν ἡμῖν ἐν τῷ ἄστει μένειν; Αὔριον γὰρ γενήσονται αἱ τραγῳδίαι. Τὴν οὖν νύκτα ἐν τῷ ἄστει μεοῦμεν. Ἀλλὰ ποῦ καθευδήσομεν; Ἆρα δέξεται ἡμᾶς ὁ σὸς ἀδελφός;» Ὁ δὲ Δικαιοπόλις, «ἀλλ’ οὐ μενοῦμεν ἐν τῷ ἄστει ἀλλ’ εὐθὺς οἴκαδε πορευσόμεθα. Πολὺν γὰρ χρόνον ἀπὸ τοῦ κλήρου ἄπεσμεν· ὁ δὲ Ξανθίᾱς, ἀργὸς ὤν, οὐδὲν ποιήσει· οἱ οὖν βόες πεινήσουσιν, τὰ δὲ πρόβατα ἀποφεύξεται, ὁ δὲ οἶκος κατ’ εἰκὸς ἤδη κάεται. Σπεύσομεν οὖν πρὸς τὰς πύλᾱς καὶ οἴκδε πορευσόμεθα. Δεῖ γὰρ ἡμᾶς πρὸ τῆς νυκτὸς ἐκεῖσε παρεῖναι.»
Οἱ μὲν οὖν παῖδες τῷ πατρὶ πειθόμενοι πρὸς τὰς πύλᾱς σπεύδουσιν. Ὁ δὲ πάππος, «φεῦ, φεῦ,» φησίν, «βούλομαι τὰς τραγῳδίᾱς θεᾶσθαι. Ὑμεῖς μὲν οὖν οἴκαδε σπεύδετε, ἐγὼ δὲ ἐν τῷ ἄστει μενῶ ὡς τὰς τραγῳδίᾱς θεᾱσόμενος.» Ἡ δὲ Μυῤῥίνη, «μὴ φλυάρει,» φησίν· «οὐ γὰρ καταλείψομέν σε ἐν τῷ ἄστει. Ἐλθὲ μεθ’ ἡμῶν.» Καὶ ἡγεῖται αὐτῷ δεινολογουμένῳ πρὸς τὰς πύλᾱς.
Ἐν ᾧ δὲ σπεύδουσι διὰ τῶν ὁδῶν, ὁ Φίλιππος νεᾱνίᾱς τινὰς ὁρᾷ ἐν τῇ ὁδῷ μαχομένους· πολὺν γὰρ οἶνον πεπώκᾱσι καὶ μεθύουσιν. Μένει οὖν ὁ Φίλιππος τὴν μάχην θεώμενος· τέλος δὲ οἱ ἄλλοι νεᾱνίαι ἕνα τινὰ καταβάλλουσι καὶ οὐ παύονται τύπτοντες αὐτόν. Ὁ δὲ Φίλιππος φοβούμενος ὑπὲρ αὐτοῦ προστρέχει καί, «τί ποιήσετε, ὦ ἄνθρωποι;» φησίν. «Παύετε τύπτοντες αὐτόν. Ἀποκτενεῖτε γὰρ τὸν τλήμονα.» Τῶν δὲ νεᾱνιῶν τις ἀγρίως βοῶν πρὸς τὸν Φίλιππον τρέπεται καί, «τίς ὢν σύ,» φησίν, «οὕτω πολυπρᾱγμονεῖς;» Καὶ τύπτει αὐτόν. Ὁ δὲ πρὸς τὴν γῆν καταπίπτει καὶ ακίνητος μένει.
Οἱ δὲ τεκόντες τὰς βοὰς ἀκούοντες τρέχουσι πρὸς τὸν παῖδα καὶ ὁρῶσιν αὐτὸν ἐπὶ τῇ γῇ κείμενον. Αἴρουσιν οὖν αὐτόν, ὁ δὲ ἔτι ακίνητος μένει. Ἡ δὲ Μέλιττα, «ὦ Ζεῦ,» φησίν, «τί ποτε πάσχει ὁ τλήμων;» Ἡ δὲ μήτηρ· «Φέρετε αὐτὸν πρὸς τὴν κρήνην.» Φέρουσιν οὖν αὐτὸν πρὸς τὴν κρήνην καὶ ὕδωρ καταχέουσι τῆς κεφαλῆς. Δι’ ὀλίγου οὖν κῑνεῖται καὶ ἀναπνεῖ. Ἐπαίρει οὖν ἑαυτὸν καὶ τῆς μητρὸς ἀκούει λεγούσης. Βλέπων δὲ πρὸς αὐτήν, «ποῦ εἶ σύ, ὦ μῆτερ;» φησίν. «Τί σκότος ἐστίν;» Ἡ δὲ μήτηρ, «ἀλλ’ οὐ σκότος ἐστίν, ὦ παῖ· βλέπε δεῦρο.» Ἀλλ’ οὐδὲν ὁρᾷ ὁ παῖς· τυφλὸς γὰρ γέγονεν.

## Ο ΟΔΥΣΣΕΥΣ ΤΟΥΣ ΕΤΑΙΡΟΥΣ ΑΠΟΛΛΥΣΕΙΝ
Ὁ δὲ Ὀδυσσεὺς πολλὰ ἔτι καὶ δεινὰ πάσχει σπεύδων εἰς τὴν πατρίδα γῆν νοστεῖν. Τὰς γὰρ Σειρῆνας μόλις φεύγει, καὶ παρὰ τὴν Σικελίᾱν πλέων εἰς τὸν μέγιστον κίνδῡνον ἐμπίπτει. Ἔνθεν μὲν γάρ ἐστιν ἡ Σκύλλη, τέρας δεινόν, ἕξ κεφαλὰς ἔχουσα, ἣ ἐξ ἄντρου τινὸς ὁρμωμένη τοὺς παραπλέοντας ἁρπάζει καὶ ἐσθίει· ἔνθεν δ’ ἐστὶν ἡ Χάρυβδις, δίνη μάλα φοβερά, ἣ πάντα καταπίνει. Ὁ δὲ Ὀδυσσεὺς τὴν Χάρυβδιν φεύγων παρὰ τὴν Σκύλλην παραπλεῖ· ἡ δὲ ἐκ τοῦ ἄντρου ὁρμωμένη ἕξ τῶν ἑταίρων ἁρπάζει· τοὺς δ’ ἄλλους σῴζει ὁ Ὀδυσσεύς.
Δι’ ὀλίγου εἰς ἄλλην τινὰ νῆσον ἀφικνοῦνται· Ἐκεῖ δὲ πολλοὺς βοῦς εὑρίσκουσιν· οἱ δὲ ἑταῖροι βούλονται ἀποκτείνειν αὐτοὺς καὶ ἐσθίειν. Ὁ δὲ Ὀδυσσεύς, «μὴ βλάπτετε τοὺς βοῦς,» φησίν· «εἰσὶ γὰρ τῷ Ἡλίῳ.» Οἱ δὲ οὐ πείθονται αὐτῷ ἀλλ’ ἀποκτείνουσι τοὺς βοῦς. Ὁ μὲν οὖν Ἥλιος τῷ πατρὶ Διῒ εὐχόμενος, «Ζεῦ πάτερ,» φησίν, «οἱ τοῦ Ὀδυσσέως ἑταῖροι τοὺς ἐμοὺς βοῦς ἀποκτείνουσιν. Τῑμώρει οὖν αὐτούς. Εἰ δὲ μή, οὐδέποτε αὖθις ἐν τοῖς ἀνθρώποις λάμψω.»
Ὁ δὲ Ζεὺς ἀκούει αὐτοῦ εὐχομένου· ἐπεὶ γὰρ ὅ τε Ὀδυσσεὺς καὶ οἱ ἑταῖροι ἀποπλέοντες τὴν νῆσον λείπουσιν, χειμῶνα δεινὸν πέμπει καὶ τὴν ναῦν κεραυνῷ πλήττει. Πάντες οὖν οἱ ἑταῖροι ἐκ τὴς νεὼς ἐκπίπτουσι καὶ ἀποθνῄσκουσιν· μόνος δὲ ὁ Ὀδυσσεὺς ἐκφεύγει, τοῦ ἱστοῦ λαμβανόμενος.

# Κεφάλαιον ΙΑʹ (11)
## Ο ΙΑΤΡΟΣ (α)
Ἡ δὲ Μυῤῥίνη, ἐπεὶ ἔμαθεν ὅτι τυφλός ἐστιν ὁ παῖς, δακρύουσα τῷ ἀνδρί, «ὦ Ζεῦ,» ἔφη, «τί δεῖ ἡμᾶς ποιεῖν; Τοῖς θεοῖς εὔχου βοηθείν ἡμῖν.» Ὁ δὲ Δικαιόπολις, «ἀλλὰ δεῖ ἡμᾶς τὸν παῖδα φέρειν παρὰ ἰᾱτρόν τινα,» ἔφη· «ἀλλ’ ἑσπέρᾱ ἤδη γίγνεται. Νῦν οὖν δεῖ πρὸς τὴν τοῦ ἀδελφοῦ οἰκίᾱν σπεύδειν καὶ αἰτεῖν αὐτὸν ἡμᾶς δέχεσθαι. Αὔριον δὲ δεῖ ζητεῖν ἰᾱτρόν.
Βραδέως οὖν τῷ παιδὶ ἡγούμενοι βαδίζουσι πρὸς τὴν τοῦ ἀδελφοῦ οἰκίᾱν. Ἐπεὶ δ’ ἀφίκοντο, ὁ μὲν Δικαιόπολις ἔκοψε τὴν θύρᾱν. Ὁ δὲ ἀδελφὸς πρὸς τὴν θύρᾱν ἐλθων καὶ τὸν Δικαιόπολιν ἰδών, «χαῖρε, ὦ ἄδελφε,» ἔφη· «πῶς ἔχεις; Σὺ δέ, ὦ Μυῤῥίνη, χαῖρε καὶ σύ. Ἀλλ’ εἴπετέ μοι, τί πάσχετε; Διὰ τί οὐκ ἐπανέρχεσθε εἰς τοὺς ἀγροὺς ἀλλ’ ἔτι μένετε ἐν τῷ ἄστει; Ἑσπέρᾱ γὰρ ἤδη γίγνεται.» Ὁ δὲ Δικαιόπολις· «Ἐγὼ μὲν καλῶς ἔχω, ὁ δὲ παῖς, ἰδού, τυφλὸς γὰρ γέγονεν· οὐδὲν ὁρᾷ. Πάρεσμεν οὖν αἰτοῦντές σε ἡμᾶς δέχεσθαι.» Ὁ δὲ ἀδελφὸς ἰδὼν τὸν παῖδα τυφλὸν ὄντα, «ὦ Ζεῦ,» ἔφη, «τί ποτε ἔπαθεν ὁ παῖς; Εἰσέλθετε καὶ εἴπετέ μοι τί ἐγένετο.»
Οὕτως εἰπὼν εἰσήγαγεν αὐτοὺς εἰς τὴν οἰκίᾱν· οἱ δὲ πάντα τὰ γένομενα αὐτῷ εἶπον. Ὁ δὲ τὴν γυναῖκα καλῶν, «ἐλθὲ δεῦρο,» ἔφη· «πάρεισι γὰρ ὅ τε Δικαιόπολις καὶ ἡ Μυῤῥίνη· ὁ δὲ Φίλιππος δεινὸν ἔπαθεν· τυφλὸς γὰρ γέγονεν. Κόμιζε οὖν αὐτόν τε καὶ τὰς γυναῖκας εἰς τὸν γυναικῶνα. Σὺ δέ, ὦ ἄδελφε, ἐλθὲ δεῦρο.» Ὅ τε οὖν Δικαιόπολις καὶ ὁ ἀδελφὸς εἰς τὸν ἀνδρῶνα εἰσελθόντες πολλὰ διαλέγονται σκοποῦντες τί δεῖ ποιεῖν. Τέλος δὲ ὁ ἀδελφός, «ἅλις λόγων,» ἔφη· «σοφὸν ἰᾱτρὸν ἔγνωκα καὶ αὔριον, εἴ σοι δοκεῖ, κομιῶ ὑμᾶς παρὰ αὐτόν. Νῦν δέ – ὀψὲ γάρ ἐστιν – δεῖ ἡμᾶς καθεύδειν.»

## ΕΝ ΤΩΙ ΑΝΤΡΩΙ
Ὁ δὲ Φίλιππος οὐ βούλεται καθεύδειν· δακρύων γὰρ λέγει· «Οἴμοι τάλᾱς, τίς αἴτιος ταύτης τῆς συμφορᾶς μοι ἐγένετο; Ἀμέλει τῶν θεῶν τις· ὅτε γὰρ ἐν τῇ ὁδῷ ἐπῆρα ἐμαυτὸν τυφλὸς γενόμενος, ἐξαίφνης ἔμαθον ὅτι οἱ θεοί με μῑσοῦσιν. Διὰ τί οὐκ ἀπέθανον τότε; Οὐ γὰρ βούλομαι πάντα τὸν βίον τυφλὸς εἶναι. Ὦ πάππα φίλε, ὦ μαμμίᾱ, βοηθεῖτε μοι ταῦτα παθόντι.»
Ἡ δὲ μήτηρ, παραμῡθεῖσθαι καὶ θαῤῥύνειν τὸν παῖδα βουλομένη, καὶ λαβομένη τῆς αὐτοῦ, «θάῤῥει, ὦ φίλε παῖ,» φησίν, «καὶ μὴ δάκρῡε· ἐγὼ γὰρ καὶ ὁ πατὴρ πάρεσμέν σοι. Μὴ λέγε ὅτι οἱ θεοὶ μῑσοῦσί σε· πολλάκις γὰρ τὰ παθήματα τοῖς ἀνθρώποις μαθήματα ἐγένοντο. Πολλάκις δὲ οἱ θεοὶ παρέσχον τοῖς ἀνθρώποις ἀγαθόν τε καὶ κακὸν ἅμα, ὥσπερ τῷ Ὁμήρῳ τῷ ποιητῇ· αὐτὸς μὲν γὰρ τυφλὸς ἐγένετο, ἡ δὲ Μοῦσα καλὴν φωνὴν αὐτῷ παρέσχεν, μάλα αὐτὸν φιλοῦσα. Ἀλλὰ μὴ φοβοῦ, ὦ παῖ· βουλόμεθα γάρ σε πρὸς ἰᾱτρὸν ἄγειν ὅ τε πατὴρ καὶ ἐγώ.»
Ὁ δὲ Φίλιππος· «Τίς δὲ ἰᾱτρός ἐστι νῦν ἐν τῇ πόλει; Εἰ δέ εἰσιν ἰᾱτροί, πολὺ ἀργύριον λαβεῖν βούλονται, ἡμεῖς δὲ οὐκ ἔχομεν.» Ὁ δὲ πατὴρ ἀποκρῑνόμενος ἔφη· «Μὴ ταῦτα φοβοῦ, ὦ παῖ· καὶ γὰρ οὐ πολὺ ἀργύριον λαβόντες οἱ ἰᾱτροὶ οἱ ἐν ἄστει βοηθεῖν σοι μέλλουσιν.»
Ὁ δὲ ἀδελφὸς ὑπολαβὼν εἶπεν· «Σοὶ δέ, ὦ Δικαιόπολι, ὑπάρχει μὲν τὰ ἐμὰ χρήματα, ὡς ἐγὼ οἶμαι, ἱκανά. Ἔπειτα φίλους πολλοὺς ἔχω ἐν ταῖς Ἀθήναις ἑτοίμους ἀργύριόν μοι δανείζειν. Ἀνδρεῖος δὲ εἶ σύ, ὦ παῖ, καὶ ἀνδρείῳ σοι ὄντι οἱ θεοὶ βοηθεῖν μέλλουσιν. Πολλοὶ γὰρ ἀνδρεῖοι νεᾱνίαι ἐν ταῖς μάχαις τραύματα ἔλαβον, ὥσπερ σὺ ἔλαβες. Οἱ δὲ θεοὶ ἀεὶ αὐτοῖς βοηθοῦσιν, μάλα αὐτοὺς φιλοῦντες.»
Ὁ δὲ Φίλιππος· «Ἀλλὰ πολλάκις καὶ ἀπέθανον οἱ ἀνδρεῖα ἔργα ποιοῦντες.»
Ἡ δὲ μήτηρ· «Μὴ φλυάρει, ὦ τέκνον, ἀλλ’ ἄκουέ μου. Ἆρα γιγνώσκεις σὺ τὸν Χαιρεφῶντα, τὸν τοῦ πατρός σου φίλον καὶ ἑταῖρον;»
«Ναὶ μὰ τὸν Δία,» ἔφη ὁ παῖς, «ἔχει γὰρ ἀγρὸν οὐ μακρὰν ἀπὸ τῆς οἰκίᾱς ἡμῶν, καὶ πολλάκις ὁ πατήρ με ἐκεῖσε ἤγαγεν.»
Καὶ ἡ Μυῤῥίνη· «Ἆρα γιγνώσκεις τί ἔπαθε πάθος ἔτι παῖς ὤν;»
«Οὐκ ἔγωγε, ὦ μῆτερ,» ἔφη ὁ Φίλιππος, «ἀλλὰ εἰπέ μοι.»
«Ἄκουε δή. Ὁ Χαιρεφῶν, ἔτι παῖς ὤν, προελθών ποτε ὀλίγον ἀπὸ τοῦ ἑαυτοῦ κλήρου, ηὗρεν ἄντρον τι τοιοῦτον οἷον Ὅμηρος εἶπεν.»
Ὁ δὲ Φίλιππος ὑπολαβών, «ἆρα τὸ τοῦ Κύκλωπος,» ἔφη, «λέγεις;»
«Ναί. Λαβών οὖν δύο ἑταίρους εἰσῆλθεν εἰς τὸ ἄντρον, περισκοπεῖν τὰ πάντα βουλόμενος.»
«Τίνας δὲ ἔσχεν ἑταίρους;» ἔφη ὁ Φίλιππος.
«Ἡμᾶς ἔλαβεν ἑταίρους τὸ ἄντρον εὑρών,» ὁ Δικαιόπολις ὑπολαβὼν ἔφη· «ἐμὲ καὶ τὸν ἀδελφόν μου ἔτι παῖδας ὄντας.»
«Τί οὖν ἐγένετο; Εἰπέ μοι, ὦ παππίᾱ.»
«Λαβόντες δὲ λαμπάδας πάντες ἅμα ἤλθομεν τὸ ἄντρον ζητοῦντες. Ἐγὼ δέ, τὴν ὁδὸν αὖθις εὑρεῖν βουλόμενος, λίθους ἔλιπον μετ’ ἐμὲ βαδίζοντα. Εὑρόντες δὲ τὸ ἄντρον εἰσήλθομεν, ὡς ἡ μήτηρ σοι εἶπεν. Ἆρ’ ἀληθῆ λέγω, ὦ ἄδελφε;»
Ὁ δὲ ἀδελφός· «Πῶς γὰρ οὔ; Ἐγὼ μὲν ἔλαβον δύο λαμπάδας· σὺ γὰρ οὐκ ἔλαβες, μῑκροὺς λίθους ἐν ταῖς χερσὶν ἔχων· ὁ δὲ Χαιρεφῶν, οἰόμενος εἰς μάχην τινὰ ἐλθεῖν, ὥσπερ ὁ Ὀδυσσεὺς ἐπὶ τὸν Κύκλωπα, ξίφος τῇ δεξιᾷ ἔλαβεν, τῇ δὲ ἀριστερᾷ λαμπάδα εἶχεν. Οὕτως εἰσήλθομεν εἰς τὸν σκότον τὸν τοῦ ἄντρου.»
«Ἐλάβομεν καὶ τὸν κύνα μεθ’ ἡμῶν, μέγα τε καὶ καλὸν ζῷον ὄντα, ὀνόματι Κέρβερον. Ἆρα οὐ μέμνησαι σύ, ὦ ἄδελφε; Αὐτὸς γὰρ ἔσωσ’ ἡμᾶς ἐκ τοῦ κινδύνου.»
«Ἀλλ’ οὐκ ἐλάβετε σῖτον τε καὶ ὕδωρ, ὥσπερ εἰς μακρὰν ὁδὸν πορευόμενοι,» ἡ μήτηρ ὑπολαβοῦσα ἔφη, «καὶ διὰ τοῦτο κίνδῡνος μέγας ἐγένετο ὑμῖν ἀποθανεῖν ἐν τῷ σπηλαίῳ. Οὐδὲν γάρ, ὦ παῖ, ἔλαβον πλὴν τοῦ ξίφους καὶ τῶν λαμπάδων.»
«Προελθόντες δέ,» ἔφη ὁ τοῦ Δικαιοπόλιδος ἀδελφός, «μόλις ἐν τῷ τοῦ σπηλαίου σκότῳ εἴδομέν τι, καίπερ τὰς λαμπάδας ἔχοντες. Ἔπειτα ὁ Χαιρεφῶν ὁ προβαίνων ἐξαίφνης ἔπταισεν· κατέπεσε δὲ εἰς χάσμα τι τῆς γῆς, καὶ ἀκίνητος ἔμεινεν. Ἐγὼ δέ, βοηθεῖν βουλόμενος αὐτῷ πεσόντι, τὰς λαμπάδας ἀπέβαλον· αἱ δὲ πεσοῦσαι ἔσβησαν.
Πανταχοῦ σκότος ἐξαίφνης ἐγένετο περὶ ἡμῶν. Φόβος δὲ ἔλαβεν ἡμᾶς τότε μέγας. Κατήλθομεν δὲ βραδέως εἰς τὸ χάσμα, καίπερ οὐδὲν ἰδόντες, γιγνώσκειν βουλόμενοι τί ποτε ὁ Χαιρεφών πεσὼν ἔπαθεν.»
«Μόλις δὲ αὐτὸν ἐν τῷ τοῦ χάσματος μυχῷ ηὕρομεν κείμενον. Δι’ ὀλίγου δὲ κῑνεῖται καὶ ἀναπνεῖ. Τέλος δὲ ἐπαίρει ἑαυτὸν καί, «διὰ τί,» λέγει, «πανταχοῦ σκότος ἐστίν; Ἆρα τυφλός εἰμι;» Ὁ δὲ πατήρ σου, «οὐδαμῶς,» ἔφη, «οὐ γὰρ σύ τυφλὸς εἶ, ἀλλὰ πάντες ἐν τῷ τοῦ σπηλαίου σκότῳ ὥσπερ τυφλοί ἐσμεν. Οὐκέτι γὰρ λαμπάδας ἔχομεν. Δεῖ οὖν ἡμᾶς ἐν τῷ σκότῳ βαδίζειν, εἰ τὴν τοῦ ἄντρου εἴσοδον αὖθις εὑρεῖν βουλόμεθα.»
Ἐγὼ μὲν οὖν, πάντων πεσβύτατος ὤν, ἡγεμὼν τῶν ἄλλων ἐν τῷ σκότῳ ἐγενόμην. Σὺ δέ, ὦ Δικαιόπολι, αἴτιος ἐγένου τῆς ἡμῶν πάντων σωτηρίᾱς. Ὁ γὰρ σὸς πατήρ, ὦ παῖ, τῷ κυνί, «ἴθι δή, ὦ Κέρβερε,» ἔφη, «εὑρὲ τὴν ὁδόν.» Ὁ δὲ κύων ὀσφραινόμενος τὴν ὁδὸν ηὗρε καὶ οἴκαδε ἐπανῆλθεν. Ἐν δὲ τούτῳ ἡμεῖς μάλα φοβούμενοι μόλις ἐν τῷ σκότῳ προχωρεῖν οἷοί τ’ ἐγενόμεθα. Ὦ παῖ, οὐδενὶ πώποτε τοσαύτη συμφορὰ ἐγένετο ὅση ἡμῖν τότε, ὡς ἐμοὶ δοκεῖ.»
Ὁ δὲ Φίλιππος, «ἆρα καὶ ὑμεῖς,» ἔφη, «οἷοί τε ἐγένεσθε τὴν τοῦ ἄντρου εἴσοδον εὑρεῖν;»
«Οὐδαμῶς,» ἔφη ἡ μήτηρ, «οὐ γὰρ ἱκανοὶ ἐγένοντο διὰ τὸν σκότον πορεύεσθαι καὶ τὴν ὁδὸν εὑρεῖν.»
«Πᾶσαν τὴν νύκτα,» ὑπολαβὼν ὁ Δικαιόπολις ἔφη, «περιήλθομεν ἐν κύκλῳ τὸ σπήλαιον, ἐξελθεῖν οὐ δυνάμενοι, ὥσπερ εἰς λαβύρινθον ἐμπεσόντες. Τέλος δὲ τοῦ κυνὸς ὑλακτοῦντος ἀκούομεν· ὁ δὲ πατὴρ ἡμῶν καλεῖ ἡμᾶς βοῶν. Εἴδομεν δὲ μετ’ οὐ πολὺν χρόνον λαμπάδος φῶς, καὶ τὸν πατέρα εἰσελθόντα. Ἰδὼν γὰρ τοὺς λίθους λελειμμένους ἐν τῇ ὁδῷ καὶ τῷ κυνὶ ἑπόμενος ηὗρε τὸ ἄντρον. Ἀλλὰ τότε μόνον ᾐσθόμεθα ὅτι ὁ Χαιρεφῶν τυφλός ἐστιν. Οὐδὲν γὰρ εἶδεν, οὔτε τὸ φῶς, οὔτε τὸν κύνα, οὔτε τὸν πατέρα ἡμῶν.»
«Λαβόντες οὖν αὐτὸν εἵλομεν ἐκ τοῦ σπηλαίου δακρύοντα καὶ στενάζοντα, καὶ ἠγάγομεν πρὸς τὴν οἰκίᾱν αὐτοῦ.»
«Ὁ δὲ πατὴρ αὐτοῦ, ὡς εἶδε τὸν υἱὸν τυφλὸν γενόμενον, πρῶτον μὲν ἐστέναξεν, ἔπειτα δὲ εἶπεν ὅτι δεῖ ἡμᾶς τὸν παῖδα εἰς τὸ τοῦ Ἀσκληπιοῦ ἱερὸν ἄγειν. Ἡμεῖς δὲ οὐκ ἐδυνάμεθα· αὐτὸς οὖν τὸν υἱὸν ἤγαγεν. Ἐπεὶ δὲ ἀφίκετο πρὸς τὸν θεὸν ἄγων τὸν ἑαυτοῦ παῖδα, πρῶτον μὲν ἐπὶ θάλατταν αὐτὸν ἤγαγε καὶ ἔλουσεν αὐτόν. Ἔπειτα πρὸς τὸ τέμενος ἦλθον τοῦ θεοῦ. Ἐκεῖ τὸν παῖδα κατέκλῑνεν, ὁ δὲ τῇ ὑστεραίᾳ ἠγείρατο βλέπων. Καὶ σὺ αὐτὸν εἶδες νῦν πάντα ὁρῶντα. Πολλὰ δὲ καὶ θαυμαστὰ τοιαῦτα ἄλλα ἐγένοντο ἐν τῷ τοῦ Ἀσκληπιοῦ ἱερῷ.»
«Μὴ οὖν φοβοῦ, ὦ φίλε παῖ,» ἔφη ἡ μήτηρ· «δι’ ὀλίγου γὰρ καὶ σὺ ἀναβλέψῃ. Νῦν δὲ κάθευδε ἥσυχος· ὀψὲ γάρ ἐστιν.»

## Ο ΙΑΤΡΟΣ (β)
Τῇ οὖν ὑστεραίᾳ, ἐπεὶ πρῶτον ἡμέρᾱ ἐγένετο, τὰς γυναῖκας ἐν τῇ οἰκίᾳ λιπόντες ὅ τε Δικαιόπολις καὶ ὁ ἀδελφὸς τὸν Φίλιππον εἰς τὴν ὁδὸν ἤγαγον. Ὁ δὲ τῆς τοῦ πατρὸς χειρὸς ἐλάβετο ἀλλ’ ὅμως πρὸς τοὺς λίθους πταίων πρὸς τὴν γῆν κατέπεσεν. Ὁ οὖν πατὴρ αἴρει αὐτὸν καὶ φέρει. Οὕτως οὖν πορευόμενοι δι’ ὀλίγου ἀφίκοντο εἰς τὴν τοῦ ἰᾱτροῦ οἰκίᾱν. Ὁ δ’ ἀδελφός, «ἰδού,» ἔφη· «εἰς τοῦ ἰᾱτροῦ ἥκομεν. Ἐλθὲ δεῦρο καὶ κόπτε τὴν θύρᾱν.» Τοῦτο εἰπὼν ὁ ἀδελφὸς οἴκαδε ἐπανῆλθεν.
Ὁ οὖν Δικαιόπολις προσελθὼν ἔκοψε τὴν θύρᾱν, ἀλλ’ οὐδεὶς ἦλθεν. Ἐπεὶ δ’ αὖθις ἔκοψεν, δοῦλός τις ἐξελθών, «βάλλ’ ἐς κόρακας,» ἔφη· «τίς ὢν σὺ κόπτεις τὴν θύρᾱν;» Ὁ δὲ Δικαιόπολις· «Ἀλλ’, ὦ δαιμόνιε, ἐγώ εἰμι Δικαιόπολις· τὸν δὲ παῖδα κομίζω παρὰ τὸν σὸν δεσπότην· τυφλὸς γὰρ γέγονεν.» Ὁ δὲ δοῦλος· «Ἀλλ’ οὐ σχολὴ αὐτῷ.» Ὁ δὲ Δικαιόπολις· «Ἀλλ’ ὅμως κάλει αὐτόν· δεινὰ γὰρ ἔπαθεν ὁ παῖς· ἀλλὰ μένε, ὦ φίλε.» Καὶ οὕτως εἰπὼν δύο ὀβολοὺς τῷ δούλῳ παρέσχεν. Ὁ δέ· «Μένετε οὖν ἐνταῦθα. Ἐγὼ γὰρ τὸν δεσπότην καλῶ, εἴ πως ἐθέλει ὑμᾶς δέχεσθαι.»
Ὅ τε οὖν πατὴρ καὶ ὁ παῖς ὀλίγον τινὰ χρόνον μένουσιν ἐπὶ τῇ θύρᾳ. Ἔπειτα δ’ ὁ δοῦλος ἐξελθών, «εἰσέλθετε,» ἔφη· «ὁ γὰρ δεσπότης ἐθέλει ὑμᾶς δέχεσθαι.» Ὁ οὖν πατὴρ τῷ παιδὶ εἰσηγούμενος τὸν ἰᾱτρὸν εἶδεν ἐν τῇ αὐλῇ καθιζόμενον. Προσελθὼν οὖν, «χαῖρε,» ἔφη· «ἐγὼ μέν εἰμι Δικαιόπολις Χολλείδης, κομίζω δὲ παρὰ σὲ τὸν ἐμὸν παῖδα· δεινὰ γὰρ ἔπαθεν· τυφλὸς γέγονεν.» Ὁ δὲ ἰᾱτρός· «Δεῦρο ἐλθέ, ὦ παῖ. Τί ἔπαθες; Πῶς τυφλὸς ἐγένου;» Ὁ μὲν οὖν Δικαιόπολις πάντα τῷ ἰᾱτρῷ εἶπεν, ὁ δὲ τοὺς τοῦ παιδὸς ὀφθαλμοὺς πολὺν χρόνον σκοπεῖ. Τέλος δὲ· «Ἐγὼ μὲν οὐ δύναμαι αὐτὸν ὠφελεῖν. Οὐδὲν γὰρ νοσοῦσιν οἱ ὀφθαλμοί. Οὐκ οὖν δύνανται ὠφελεῖν οἱ ἄνθρωποι, ἀλλὰ τοῖς γε θεοῖς πάντα δυνατά. Δεῖ οὖν σε κομίζειν τὸν παῖδα πρὸς τὴν Ἐπίδαυρον καὶ τῷ Ἀσκληπιῷ εὔχεσθαι, εἴ πως ἐθέλει αὐτὸν ἰᾶσθαι.» Ὁ δὲ Δικαιόπολις· «Οἴμοι, πῶς γὰρ ἔξεστί μοι πένητι ὄντι πρὸς Ἐπίδαυρον ἰέναι;» Ὁ δὲ ἰᾱτρός, «σὸν ἔργον, ὦ ἄνθρωπε,» ἔφη· «χαίρετε.»
Ὁ οὖν Δικαιόπολις μάλα λῡπούμενος βαδίζει πρὸς τὴν θύρᾱν καὶ τῷ παιδὶ οἴκαδε ἡγεῖται. Ἀφικόμενος δὲ πάντα τὰ γενόμενα τῷ ἀδελφῷ εἶπεν. Ἡ δὲ Μυῤῥίνη πάντα μαθοῦσα· «Ἔστω· οὐ δυνάμεθα τῇ ἀνάγκῃ μάχεσθαι. Δεῖ σε οὖν τὸν παῖδα πρὸς τὴν Ἐπίδαυρον κομίζειν.» Ὁ δὲ Δικαιόπολις, «ἀλλὰ πῶς ἔξεστί μοι, ὦ γύναι,» ἔφη, «τὸν παῖδα ἐκεῖσε ἄγειν; Δεῖ γὰρ κατὰ θάλατταν ἰέναι· οὐ γὰρ δύναται πεζῇ ἰέναι ὁ παῖς τυφλὸς ὤν. Πῶς οὖν ἔξεστι τὸν μισθὸν παρασχεῖν τῷ ναυκλήρῳ; Οὐ γάρ ἐστί μοι τὸ ἀργύριον.»
Ὁ δὲ ἀδελφός, «μὴ φρόντιζε, ὦ φίλε,» ἔφη. Καὶ πρὸς τὴν κυψέλην ἐλθὼν πέντε δραχμὰς ἐξεῖλε καὶ τῷ Δικαιοπόλιδι παρέσχεν. Ὁ δὲ τὸ ἀργύριον δέχεται καὶ μεγάλην χάριν ἔχων, «ὦ φίλτατ’ ἀνδρῶν,» ἔφη, «τοὺς θεοὺς εὔχομαι πάντα ἀγαθά σοι παρέχειν οὕτως εὔφρονι ὄντι.» Οὕτως οὖν δοκεῖ αὐτοῖς τῇ ὑστεραίᾳ πρὸς τὸν Πειραιᾶ σπεύδειν καὶ ναῦν τινα ζητεῖν πρὸς τὴν Ἐπίδαυρον μέλλουσαν πλεῖν.

## Ο ΔΗΜΟΚΗΔΗΣ ΤΟΝ ΒΑΣΙΛΕΑ ΙΑΤΡΕΥΕΙ
Ἐπεὶ δὲ ἀπέθανεν ὁ Πολυκράτης, οἱ Πέρσαι τοὺς τε ἄλλους θεράποντας τοῦ Πολυκράτους λαβόντες καὶ τὸν Δημοκήδη εἰς Σοῦσα ἐκόμισαν. Δι’ ὀλίγου δὲ ὁ βασιλεὺς κακόν τι ἔπαθεν· ἀπὸ τοῦ ἵππου γὰρ πεσὼν τὸν πόδα ἔβλαψεν. Οἱ δὲ ἰᾱτροὶ οὐκ ἐδύναντο αὐτὸν ὠφελεῖν. Μαθὼν δὲ ὅτι ἰᾱτρός τις Ἑλληνικὸς πάρεστιν ἐν τοῖς δούλοις, τοὺς θεράποντας ἐκέλευσε τὸν Δημοκήδη παρ’ ἑαυτὸν ἀγαγεῖν. Ὁ οὖν Δημοκήδης εἰς μέσον ἦλθεν, πέδᾱς τε ἕλκων καὶ ῥάκεσιν ἐσθημένος. Ὁ οὖν βασιλεὺς ἰδὼν αὐτὸν ἐθαύμασε καὶ ἤρετο εἰ δύναται τὸν πόδα ἰᾱτρεύειν. Ὁ δὲ Δημοκήδης φοβούμενος εἶπεν ὅτι οὐκ ἔστιν ἰᾱτρὸς σοφὸς ἀλλ’ ἐθέλει πειρᾶσθαι. Ἐνταῦθα δὴ Ἑλληνικῇ ἰᾱτρείᾳ χρώμενος τὸν πόδα ταχέως ἰάτρευσεν. Οὕτως οὖν φίλος ἐγένετο τῷ βασιλεῖ, ὁ δὲ πολὺ ἀργύριον αὐτῷ παρέσχε καὶ μεγάλως ἐτίμᾱ.

# Κεφάλαιον ΙΒʹ (12)
## Η ΝΑΥΣΙΚΑΑ
Ἡ δὲ Μυῤῥίνη, πρὸς τὸν Φίλιππον ἔτι λῡπούμενον βλέπουσα, «θάῤῥει, ὦ φίλε παῖ,» φησίν· «ἐγὼ δὲ μέλλω σοί τε καὶ τῇ Μελίττῃ καλὸν μῦθον λέγειν. Ἀκούετε οὖν.
Οἱ τοῦ Ὀδυσσέως ἑταῖροι τὰς βοῦς τὰς τοῦ Ἡλίου ἀποκτείνουσιν. Ἐπεὶ οὖν ἀπὸ τῆς νήσου ἀποπλέουσιν, ὁ Ζεὺς δεινὸν χειμῶνα πέμπει καὶ τὴν ναῦν κεραυνῷ βάλλει. Πάντες οὖν οἱ ἑταῖροι ἐκπεσόντες ἐκ τῆς νεὼς ἀπέθανον. Μόνος δὲ ὁ Ὀδυσσεὺς οὐκ ἀπέθανεν· εἰς γὰρ τὴν θάλλαταν εἰσπεσὼν τοῦ ἱστοῦ ἐλάβετο.
Ἔπειτα δὲ δύο τε ἡμέρᾱς δύο τε νύκτας ἐν τῇ θαλάττῃ πλανᾶται τοῦ ἱστου λαμβανόμενος. Τῇ δὲ τρίτῃ ἡμέρᾳ, ἐπεὶ πρῶτον ἀνατέλλει ὁ ἥλιος, νῆσόν τινα ὁρᾷ οὐ πολὺ ἀπέχουσαν. Τὸν οὖν ἱστὸν καταλιπὼν πρὸς τὴν νῆσον ἀφικέσθαι πειρᾶται νέων.
Ἐπεὶ δὲ πρὸς τὴν νῆσον προσεχώρησεν, εἶδεν ὅτι πανταχοῦ εἰσι πέτραι μεγάλαι, ὥστε οὐ δυνατόν ἐστιν ἐκ τῆς θαλάττης διασῴζεσθαι. Παρένευσεν οὖν τῷ αἰγιαλῷ, τόπον ζητῶν ὅπου δυνατόν ἐστιν ἐκ τῆς θαλάττας φυγεῖν. Τέλος δὲ εἰς ποταμοῦ στόμα ἀφίκετο, ὅπου ὁ αἰγιαλὸς ὁμαλός ἦν. Ἐκεῖσε οὖν ἔνευσεν· μόλις δὲ εἰς τὴν γῆν κατέφυγεν. Ἐχαίρησεν οὖν ἐν τῇ θαλάττῃ οὐκ ἀποθανών· πολλὰ δὲ καὶ δεινὰ παθὼν μάλιστα ἔκαμνεν. Πολὺν οὖν χρόνον ἐν τῷ αἰγιαλῷ ἡσύχασεν. Τέλος δὲ ἠγείρατο καί, “οἴμοι,” ἔφη, “τί δεῖ με ποιεῖν; Εἰς τίνος γῆν ἥκω; Ἆρα φιλάνθρωποί εἰσιν οἱ ἐνθάδε οἰκοῦντες ἢ βάρβαροί τε καὶ ξένοις ἐχθροί; Μάλα γὰρ φοβοῦμαι εἰς γῆν ἀλλοτρίᾱν ἀφικόμενος. Μέλλω οὖν κρύπτεσθαι.”
Ἀνέβη οὖν εἰς ὕλην τινὰ οὐ πολὺ ἀπέχουσαν καὶ ἑαυτὸν ἔκρυψεν ἐν τοῖς θάμνοις.
Οὐ πολὺ δὲ ἀπεῖχεν ἡ πόλις ἡ τῶν Φαιάκων, ὧν ἐβασίλευεν ὁ Ἀλκίνους. Τῷ δὲ Ἀλκίνῳ ἦν θυγάτηρ τις καλλίστη, ὀνόματι Ναυσικάᾱ. Ἡ δὲ Ναυσικάᾱ ἐβούλετο τὰ ἱμάτια πλύνειν. Ἐπεὶ οὖν πρῶτον ἀνέτειλεν ὁ ἥλιος, πρὸς τὸν Ἀλκίνουν ἔσπευσε καί, “πάππα φίλε,” ἔφη, “βούλομαι τὰ ἱμάτια εἰς τὸν ποταμὸν φέρειν καὶ πλύνειν· πολλὰ γὰρ ἄλουτά ἐστιν, καὶ τὰ ἐμὰ καὶ τὰ τῶν ἀδελφῶν. Ἆρα οὖν ἐθέλεις τοὺς δούλους κελεύειν ἅμαξάν μοι παρασκευάζειν; Πολὺ γὰρ ἀπέχει ὁ ποταμός, πολλά τε ἱμάτια δεῖ ἐκεῖσε φέρειν.”
Ὁ δὲ Ἀλκίνους, “μάλιστά γε,” ἔφη, “ὦ θύγατερ φιλτάτη, τοὺς δούλους εὐθὺς μέλλω κελεύειν ἅμαξάν σοι παρασκευάζειν.” Οὕτως εἶπεν, καὶ τοὺς δούλους ἐκέλευσεν ἅμαξαν παρασκευάζειν. Οἱ δὲ ἐπείσαντο αὐτῷ καὶ ἅμαξαν καλὴν ἐξήγαγον. Ἡ μὲν οὖν Ναυσικάᾱ ἐξήνεγκέ τε τὰ ἱμάτια καὶ τῇ ἁμάξῃ ἐπέθηκεν. Ἡ δὲ μήτηρ σῖτον τε παρεσκεύασε καὶ οἶνον καὶ εἰσήνεγκεν εἰς τὴν ἅμαξαν. Ἡ δὲ Ναυσικάᾱ τὰς ἀμφιπόλους ἐκάλεσεν. Ἔπειτα δὲ ἐπὶ τὴν ἅμαξαν ἀνέβη καὶ τὰς ἡμιόνους ἐκέντησεν. Αἱ μὲν οὖν ἡμίονοι ταχέως ἔδραμον τήν τε Ναυσικάᾱν φέρουσαι καὶ τὰ ἱμάτια, αἱ δὲ ἀμφίπολοι ἠκολούθησαν ὄπισθεν τῆς ἅμάξης.
Ἐπεὶ δὲ εἰς τὸν ποταμὸν ἀφίκοντο, τὰ ἱμάτια ἐξεῖλόν τε ἐκ τῆς ἁμάξης καὶ ἐν τῷ ποταμῷ ἐξέπλῡναν. Ἐπεὶ δὲ πάντα ἐξέπλῡναν, ἐκάθισαν ἐπὶ τῷ αἰγιαλῷ καὶ ἐδείπνησαν. Ὀλίγον οὖν χρόνον ἡσύχασαν. Ἔπειτα δὲ ἡ Ναυσικάᾱ σφαῖρον λαβοῦσα ἔβαλε πρὸς τὰς θεραπαίνᾱς· αἱ δὲ τὴν σφαῖραν εἷλον. Οὕτως οὖν πολὺν χρόνον ἔπαιζον τὴν σφαῖραν ἀλλήλαις βάλλουσαι. Τέλος δὲ ἡ μὲν Ναυσικάᾱ τὴν σφαῖραν ἔβαλε πρὸς ἀμφίπολόν τινα, ἡ δὲ σφαῖρα τῆς ἀμφιπόλου ἥμαρτε καὶ εἰσέπεσεν εἰς τὸν ποταμόν. Πᾶσαι οὖν αἱ κόραι μέγα ἐβόησαν καὶ ἔκλαγον.
Ἐν δὲ τούτῳ ὁ Ὀδυσσεὺς ἐν τοῖς θάμνοις ἐκάθευδεν. Ἐξαίφνης δὲ ἠγείρατο καὶ τῶν κορῶν ἤκουσε κλαζουσῶν. Μέγας οὖν φόβος αὐτὸν ἔλαβεν, καί, “οἴμοι,” ἔφη, “τίνων εἰς γῆν ἥκω; τίνων ἀκούω κλαζουσῶν; Ἆρα νύμφαι εἰσίν, αἳ ἔν τε τοῖς ὄρεσιν οἰκοῦσι καὶ τοῖς ποταμοῖς, ἢ κόραι εἰσὶν ἀνθρώπιναι; Ἀλλ’ ἄγε· δεῖ τοὺς θάμνους καταλιπεῖν καὶ μαθεῖν τίνες εἰσίν.”
Οὕτως εἰπὼν ἐκ τῶν θάμνων ἐξῆλθεν. Γυμνὸς δὲ ὤν, ἐβούλετο τὰ αἰδοῖα κρύπτειν· πτόρθον οὖν φύλλων ἐκ τῶν θάμνων λαβὼν τὰ αἰδοῖα ἔκρυψεν. Οὕτως οὖν ἐκ τῶν θάμνων ἐξῆλθε καὶ ταῖς κόραις προσεχώρησεν. Αἱ δὲ κόραι ἄνθρωπον εἶδον προσχωροῦντα γυμνόν τε ὄντα καὶ φοβερόν· μέγιστος οὖν φόβος αὐτὰς ἔλαβεν· πᾶσαι μὲν οὖν ἔφυγον, μόνη δὲ ἔμεινεν ἡ Ναυσικάᾱ. Ὁ οὖν Ὀδυσσεύς, τὴν Ναυσικάᾱν ἰδὼν μένουσαν, βραδέως προσεχώρησε καί, “ἆρα τῶν θεῶν τις,” ἔφη, “ἢ τῶν θνητῶν εἶ; Εἰ μέν τις τῶν θεῶν εἶ οἳ οὐρανὸν ἔχουσιν, Ἄρτεμίς μοι εἶναι φαίνῃ, ἡ τοῦ Διὸς μεγάλου παῖς· εἰ δέ τις τῶν θνητῶν οἳ ἐπὶ τῇ γῇ τὸν βίον διάγουσιν, μακάριοι μέν εἰσί σοί γε πατὴρ καί μήτηρ, μακάριοι δὲ καί οἱ ἀδελφοί· ἀμέλει γὰρ ἀεὶ μάλα χαίρουσι θεώμενοί σε, ἣ ἄνθει ὁμοίᾱ οὖσα χοροὺς εἰσάγεις. Ἐκεῖνος δὲ μακαριώτατος πάντων ὅς σε οἴκαδε ἄξεται· οὐδέποτε γὰρ τοιοῦτον ἐγὼ εἶδον, οὔτ’ ἄνδρα οὔτε γυναῖκα. Οἴκτῑρέ με, ἄνασσα, ὃς πολλὰ παθὼν εἰς τὴν σὴν γῆν ἥκω. Ἱκετεύω σε ἱμάτιά τέ μοι παρέχειν καὶ ἄγειν με πρὸς τὸ ἄστυ.”
Ἡ δὲ Ναυσικάᾱ ἠλέησεν αὐτὸν καί, “μηδὲν φοβοῦ, ὦ ξένε,” ἔφη· “οἰκτίρω γάρ σε, ὃσ πολλὰ παθὼν εἰς ἡμετέρᾱν γῆν ἥκεις. Μέλλω οὖν ἱμάτιά τέ σοι παρέχειν καὶ ἡγεῖσθαι πρὸς τὸ ἄστυ.” Οὔτως εἰποῦσα τὰς ἀμφιπόλους ἐκάλεσε καί, “ἔλθετε δεῦτο,” φησίν, “ὦ ἀμφίπολοι. Διὰ τί ἀπεφύγετε ἄνθρωπον ἰδοῦσαι; Ἐπανέλθετε καὶ σῖτον παρασχοῦσαι τῷ ξένῳ λούετε αὐτὸν ἐν τῷ ποταμῷ.”
Αἱ οὖν ἀμφίπολοι τῇ Ναυσικάᾳ πειθόμεναι τὸν Ὀδυσσέᾱ εἰς τὸν ποταμὸν ἤγαγον. Ἡ δὲ Ναυσικάᾱ ἱμάτια αὐτῷ παρέσχε κάλλιστα καί, καταλιποῦσα αὐτὰ παρὰ τῷ Ὀδυσσεῖ, ἀπῆλθεν. Ὁ δὲ Ὀδυσσεὺς ἐλούσατο ἐν τῷ ποταμῷ. Ἔπειτα δὲ τὰ ἱμάτια ἐνεδύσατο καὶ πρὸς τὰς κόρας προσεχώρησεν.
Ἡ δὲ Ναυσικάᾱ ἰδοῦσα αὐτὸν προσωροῦντα ἐθαύμασε καί, “ὦ ἀμφίπολοι,” ἔφη, “ὡς καλός ἐστιν ὁ ξένος· θεῷ γὰρ ἔοικεν. Εἰ γὰρ τοιοῦτος πόσις μοι γένοιτο. Ἀλλά, ἀμφίπολοι, παράσχετε αὐτῷ σῖτόν τε καὶ οἶνον.” Αἱ οὖν ἀμφίπολοι σῖτόν τε καὶ οἶνον αὐτῷ παρέσχον, ὁ δὲ πάντα κατέφαγεν· μάλιστα γὰρ ἐπείνᾱ.
Ἔπειτα δὲ ἡ Ναυσικάᾱ, “ἄγε δή, ὦ ξένε,” ἔφη, “νῦν μέλλω σοι εἰς τὸ ἄστυ ἡγεῖσθαι.” Ἐπὶ οὖν τὴν ἅμαξαν ἄνέβη καὶ τὰς ἡμιόνους ἐκέντησεν. Ταχέως οὖν ἔδραμον αἱ ἡμίονοι, ὁ δὲ Ὀδυσσεὺς καὶ αἱ ἀμφίπολοι ἠκολούθησαν. Δι’ ὀλίγου οὖν εἰς τὸ ἄστυ ἀφίκοντο. Ἐπεὶ δὲ ἀφίκοντο, ἡ Ναυσικάᾱ αὐτὸν εἰς τὴν οἰκίᾱν ἤγαγεν, τὸν δὲ πατέρα ἐζήτησεν. Ηὗρε δὲ αὐτὸν ἔνδον ὄντα. Τὸν οὖν Ὀδυσσέᾱ πρὸς αὐτὸν ἤγαγε καί, “πάππα φίλε,” φησίν, “ἰδού, τοῦτον τὸν ξένον ἐν τῷ αἰγιαλῷ ηὕρομεν, ὃς πολλὰ παθὼν εἰς τὴν ἡμετέρᾱν γῆν ἥκει. Δέχου οὖν αὐτὸν εὐμενῶς· πάντες γὰρ ξένοι τε καὶ πτωχοὶ πρὸς Διός εἰσιν.” Ὁ δὲ Ἀλκίνους, “ἀληθῆ λέγεις, ὦ φιλτάτη,” ἔφη· “δεῖ γὰρ πάντας ξένους εὐμενῶς δέχεσθαι. Σὺ δέ, ὦ ξένε, εἰπε μοι τίς εἶ. Τί σοι ἐγένετο; πῶς γὰρ εἰς τὴν ἡμετέρᾱν γῆν ἥκεις;”
Ὁ μὲν οὖν Ὀδυσσεὺς πάντα τε εἶπεν ὅσα ἐγένετο καὶ πάντα ὅσα ἔπαθεν ἐν τῇ Τροίᾳ μαχόμενος καὶ ἐν τῇ θαλάττῃ πλανώμενος. Ὁ δὲ Ἀλκίνους πάντα μαθὼν ἐθαύμασε καὶ εὐμενῶς αὐτὸν ἐδέξατο. Πάντας γὰρ τοὺς βασιλέᾱς ἐκάλεσε μεγάλην τε ἑορτὴν ἐποίησε καὶ τὸν Ὀδυσσέᾱ καλῶς ἐξένισεν. Τῇ δὲ ὑστεραίᾳ τοὺς βασιλέᾱς ἐκέλευσε τὸν Ὀδυσσέᾱ οἴκαδε πέμπειν. Οἱ οὖν βασιλῆς ναῦν τε παρεσκεύασαν καὶ δῶρα πολλὰ τε καὶ καλὰ εἰς τὴν ναῦν εἰσήνεγκον. Ἐπεὶ δὲ ἔμελλεβ ὁ Ὀδυσσεὺς εἰς τὴν ναῦν εἰσβαίνειν, ἰδού, ἡ Ναυσικάᾱ παρῆν καί, “χαῖρε, ὦ ξένε,” φησίν· “μή μου ἐπιλανθάνου· ἐγὼ γάρ σε ἔσωσα.” Ὁ δὲ Ὀδυσσεύς, “οὐδέποτε,” φησίν, “μέλλω σου ἐπιλανθάνεσθαι· ἀληθῆ γὰρ λέγεις· σύ με ἔσωσας.” Οὕτως εἶπεν, καὶ εἰσέβη εἰς τὴν ναῦν. Οἱ δὲ ναῦται τὴν ναῦν ἔλῡσαν καὶ εἰς τὴν θάλατταν ἤλασαν.
Ταχέως οὖν ἔπλευσαν, δι’ ὀλίγου δὲ εἰς τὴν Ἰθάκην ἀφίκοντο. Οὕτως οὖν ὁ Ὀδυσσεύς, πολλὰ καὶ δεινὰ παθών, εἰς τὴν πατρίδα τέλος ἐπανῆλθεν. Πολλοὶ δὲ ἔτι κίνδῡνοι αὐτὸν ἔμενον.»
Ἡ δὲ Μέλιττα, «ὡς καλός ἐστιν ὁ μῦθος. Ὡς ἀνδρείᾱ τέ ἐστιν ἡ Ναυσικάᾱ καὶ πρᾱεῖα. Ἆρα ἐρᾷ τοῦ Ὀδυσσέως; ἆρα βούλεται αὐτῷ γαμεῖσθαι;» Ἡ δὲ Μυῤῥίνη· «Ναί, βούλεται αὐτῷ γαμεῖσθαι, ἀλλὰ οὐ δυνατόν ἐστιν· ὁ γὰρ Ὀδυσσεὺς ἤδη γυναῖκα ἔχει, ἣν μάλα φιλεῖ· δεῖ οὖν οἴκαδε σπεύδειν· τὴν γὰρ γυναῖκα ἰδεῖν βούλεται.» Ἡ δὲ Μέλιττα, «τάλαινα Ναυσικάᾱ,» φησίν, «ὡς οἰκτίρω αὐτήν. Τίνες δὲ κίνδῡνοι τὸν Ὀδυσσέᾱ μένουσιν; τί ἐγένετο;» Ἡ δὲ Μυῤῥίνη, «οὐ καιρός ἐστιν,» φησίν, «ταῦτα λέγειν· δεῖ γὰρ νῦν καθεύδειν.»

## ΠΡΟΣ ΤΟΝ ΠΕΙΡΑΙΑ (α)
Τῇ δ’ ὑστεραίᾳ, ἐπεὶ πρῶτον ἡμέρᾱ ἐγένετο, ὁ Δικαιόπολις πάντας ἐκέλευσε παρασκευάζεσθαι. Οἱ μὲν οὖν ἄλλοι εὐθὺς παρασκευάσαντο, βουλόμενοι ὡς τάχιστα πορεύεσθαι, καὶ δι’ ὀλίγου ἕτοιμοι ἦσαν. Ὁ δὲ πάππος οὐκ ἠθέλησε πορεύεσθαι· οὕτω γὰρ γεραιὸς ἦν ὥστε οὐκ ἐδύνατο μακρὰν βαδίζειν· ἡ δὲ Μέλιττα οὕτω μακρὰν τῇ προτεραίᾳ βαδίσᾱσα ὑπέρκοπος ἦν· ἔδοξεν οὖν τῇ μητρὶ καταλιπεῖν αὐτὴν οἴκοι μετὰ τοῦ πάππου. Ἐπεὶ δὲ παρῆσαν οἱ ἄλλοι, ὁ Δικαιόπολις ἡγησάμενος αὐτοῖς εἰς τὴν αὐλὴν τῷ βωμῷ προσεχώρησε καὶ σπονδὴν ποιησάμενος τὸν Δία ηὔξατο σῴζειν πάντας τοσαύτην ὁδὸν ποιοῦντας. Τόν τ’ οὖν πάππον καὶ τὴν Μέλιτταν χαίρειν κελεύσαντες ὥρμησαν, καὶ δι’ ὀλίγου, εἰς τὰς τῆς πόλεως πύλᾱς ἀφικόμενοι, τὴν πρὸς τὸν λιμένα ὁδὸν εἵλοντο. Ὀρθὴ δ’ ἦν ἡ ὁδός, διὰ τῶν μακρῶν τειχῶν φέρουσα· πολλοὶ δὲ ἄνθρωποι ἐνῆσαν, πολλαὶ δὲ ἅμαξαι, πολλοὶ δὲ καὶ ἡμίονοι τὰ φορτία φέροντες ἢ πρὸς τὴν πόλιν ἢ ἀπὸ τῆς πόλεως πρὸς τὸν λιμένα. Ὁ δὲ Δικαιόπολις σπεύδει διὰ τοῦ ὁμίλου βουλόμενος ὡς τάχιστα ἀφικέσθαι. Ὁ δὲ Φίλιππος καίπερ τῆς τοῦ πατρὸς χειρὸς ἐχόμενος ἔπταισε καὶ πρὸς τὴν γῆν κατέπεσεν. Ἡ δὲ μήτηρ βοήσᾱσα, «ὦ τλῆμον παῖ,» ἔφη, «τί ἔπαθες;» Καὶ προσδραμοῦσα ἦρεν αὐτόν. Ὁ δὲ οὐδὲν κακὸν παθών, «μὴ φρόντιζε, μῆτερ,» ἔφη· «καίπερ γὰρ πεσὼν ἐγὼ καλῶς ἔχω.» Ἡ δὲ μήτηρ ἔτι φροντίζει καὶ τὸν παῖδα σκοπεῖ.
Ἐν ᾧ δὲ πάντες περιμένουσιν ἀποροῦντες τί δεῖ ποιεῖν, προσεχώρησεν ἀνήρ τις ἅμαξαν ἐλαύνων. Ἰδὼν δ’ αὐτοὺς ἐν τῇ ὁδῷ περιμένοντας καὶ ἀποροῦντας, τὸν ἡμίονον ἔστησε καί, «εἴπετέ μοι, τί πάσχετε, ὦ φίλοι;» ἔφη· «διὰ τί οὕτω περιμένετε; Ἆρα κακόν τι ἔπαθεν ὁ παῖς;» Οἱ μὲν οὖν πάντα ἐξηγήσαντο, ὁ δέ, «ἐλθὲ δεῦρο, ὦ παῖ,» ἔφη, «καὶ ἀνάβηθι ἐπι τὴν ἅμαξαν. Καὶ σύ, ὦ γύναι, εἰ τῷ ἀνδρὶ δοκεῖ, ἀνάβηθι. Καὶ ἐγὼ γὰρ πρὸς τὸν λιμένα πορεύομαι.» Οἱ δὲ ἐδέξαντο τὸν λόγον καὶ οὕτω πορευόμενοι δι’ ὀλίγου ἀφίκοντο εἰς τὸν λιμένα.

## ΠΡΟΣ ΤΟΝ ΠΕΙΡΑΙΑ (β)
Ἐν δὲ τῷ λιμένι πλεῖστος μὲν ἦν ὅμῑλος, πλεῖστος δὲ θόρυβος. Πανταχόσε γὰρ ἔσπευδον οἱ ἄνθρωποι· οἱ μὲν γὰρ ναύκληροι τοὺς ναύτᾱς ἐκάλουν, κελεύοντες αὐτοὺς τὰ φορτία ἐκ τῶν νεῶν ἐκφέρειν, οἱ δὲ ἔμποροι μέγα ἐβόων τὰ φορτία δεχόμενοι καὶ εἰς ἁμάξᾱς εἰσφέροντες· ἄλλοι δὲ τὰ πρόβατα ἐξελάσαντες διὰ τῶν ὁδῶν ἦγον. Ὁ δὲ Δικαιόπολις πάντα θεώμενος ἠπόρει τί δεῖ ποιῆσαι καὶ ποῦ δεῖ ζητεῖν ναῦν τινα πρὸς τὴν Ἐπίδαυρον μέλλουσαν πλεῖν· πλείστᾱς γὰρ ναῦς εἶδε πρὸς τῷ χώματι ὁρμούσᾱς. Τέλος δὲ πάντες ἐν οἰνοπωλίῳ τινὶ καθισάμενοι οἶνον ᾔτησαν.
Ἐν ᾧ δὲ τὸν οἶνον ἔπῑνον, προσεχώρησε ναύτης τις γεραιὸς καί, «τίνες ἐστέ, ὦ φίλοι,» ἔφη, «καὶ τί βουλόμενοι πάρεστε; Ἄγροικοι γὰρ ὄντες φαίνεσθε ἀπορεῑν. Εἴπετέ μοι τί πάσχετε.» Ὁ δὲ Δικαιόπολις πάντα ἐξηγησάμενος, «ἆρ’ οἶσθα,» ἔφη, «εἴ τις ναῦς πάρεστι μέλλουσα πρὸς τὴν Ἐπίδαυρον πλεῖν;» Ὁ δὲ, «μάλιστά γε,» ἔφη· «ἡ γὰρ ἐμὴ ναῦς μέλλει ἐκεῖσε πλεῖν. Ἕπεσθέ μοι οὖν παρὰ τὸν ναύκληρον. Ἀλλ’ ἰδού, πάρεστιν αὐτὸς ὁ ναύκληρος εἰς καιρὸν προσχωρῶν.» Καὶ οὕτως εἰπὼν ἡγήσατο αὐτοῖς παρὰ νεᾱνίᾱν τινὰ ἐκ νεώς τινος τότε ἐκβαίνοντα.
Ὁ οὖν Δικαιόπολις προσχωρήσᾱς ἤρετο αὐτὸν εἰ ἐθέλει κομίζειν αὐτοὺς πρὸς τὴν Ἐπίδαυρον. Ὁ δέ, «μάλιστά γε,» ἔφη, «ἐθέλω ὑμᾶς ἐκεῖσε κομίζειν. Ἀλλὰ εἴσβητε ταχέως· εὐθὺς γὰρ μέλλομεν πλεῖν.» Ὁ δὲ Δικαιόπολις· «Ἐπὶ πόσῳ;» Ὁ δὲ ναύκληρος· «Ἐπὶ πέντε δραχμαῖς.» Ὁ δὲ Δικαιόπολις· «Ἀλλ’ ἄγᾱν αἰτεῖς. Ἐγὼ δύω δραχμὰς ἐθέλω παρασχεῖν.» Ὁ δέ· «Οὐδαμῶς· τέτταρας αἰτῶ.» Ὁ δὲ Δικαιόπολις· «Ἰδού, τρεῖς δραχμάς· οὐ γὰρ δύναμαι πλέον παρασχεῖν.» Ὁ δέ· «Ἔστω· πάρασχέ μοι τὸ ἀργύριον· καὶ εἴσβητε ταχέως.»
Ὁ οὖν Δικαιόπολις τὸ ἀργύριον τῷ ναυκλήρῳ παρέσχε καὶ τήν τε γυναῖκα καὶ τὸν ἀδελφὸν χαίρειν ἐκέλευσεν. Ἡ δὲ Μυῤῥίνη δακρύσᾱσα, «τὸν παῖδα,» ἔφη, «εὖ φύλαττε, ὦ φίλε ἄνερ, καὶ σπεῦδε ὡς τάχιστα οἴκαδε ἐπανιέναι. Σὺ δέ, ὦ φίλτατε παῖ, θάῤῥει καὶ σὺν θεῷ δι’ ὀλίγου νόστησον ὑγιεῖς ἔχων τοὺς ὀφθαλμούς.» Οὕτως εἰποῦσα ἀπετρέψατο· ὁ δὲ ἀδελφὸς αὐτῇ ἡγήσατο Ἀθήνᾱζε δακρῡούσῃ.

## Ο ΘΕΟΣ ΜΕΓΑΣ ΕΣΤΙΝ
Ἐν ᾧ δὲ ἐπανῇσαν ὁ τοῦ Δικαιοπόλιδος ἀδελφός τε καὶ ἡ Μυῤῥίνη πρὸς τὸ ἄστυ, κατιδὼν πόῤῤωθεν αὐτοὺς οἴκαδε βαδιζομένους ἀνήρ τις ἐκέλευσε τὸν δοῦλον περιμεῖναι αὐτοὺς κελεῦσαι. Καὶ ὄπισθεν τοῦ ἀδελφοῦ ὁ δοῦλος λαβόμενος τοῦ ἱματίου καὶ καλέσᾱς, «κελεύει ὑμᾶς,» ἔφη, «Κέφαλος περιμεῖναι.» Ὁ δὲ ἀδελφός, «ποῦ δέ ἐστιν αὐτός;» ἔφη. «Ὄπισθεν,» ἀπεκρίνατο ὁ δοῦλος, «προσέρχεται· ἀλλὰ περιμένετε.» Περιέμειναν οὖν ὁ τοῦ Δικαιοπόλιδος ἀδελφός τε καὶ ἡ γυνή. Ἡ δὲ γυνὴ οὐκ ἐπαύετο δακρύουσα. Καὶ ὀλίγῳ ὕστερον ὅ τε Κέφαλος ἧκε καὶ Ἀδείμαντος ὁ τοῦ Κεφάλου ἀδελφὸς καὶ Νῑκήρατος καὶ ἄλλοι τινές.
Ἰδὼν δὲ τὴν γυναῖκα δακρύουσαν καὶ τὸν ἄνδρα λῡπούμενον, ὁ Κέφαλος ἔφη· «Ὦ φίλε, τί ποτε πάσχεις; Ἡμεῖς μὲν προσευξάμενοι τῷ θεῷ καὶ ἅμα τὴν ἑορτὴν θεᾱσάμενοι χαίροντες νῦν οἴκαδε ἐπανερχόμεθα· καλὴ μὲν γὰρ ἡμῖν ἡ τῶν Ἀθηναίων πομπὴ ἔδοξεν εἶναι, καλοὶ δὲ οἱ χοροὶ καὶ οἱ ἀγῶνες. Ἆρα οὐκ ἐθεάσασθε ὑμεῖς τὴν ἑορτήν; Σὲ γὰρ ἐζήτησα κατ’ ἀγορὰν καὶ ἐθαύμασα ὅτι οὐχ οἷός τ’ ἦν εὑρεῖν. Πῶς δαὶ δὲ ἐκ τοῦ Πειραιῶς πρὸς ἄστυ βαδίζετε; Λῡπούμενοι δέ μοι δοκεῖτε. Τί πάσχετε σύ τε καὶ ἡ γυνὴ ἡ μετὰ σοῦ; Τί δ’ ἔστιν;»
«Ὦ φίλε Κέφαλε,» ἀπεκρίνατο ὁ τοῦ Δικαιοπόλιδος ἀδελφός, «δεινόν τι ἔπαθεν αὕτη, τοῦ ἐμοῦ ἀδελφοῦ γυνὴ οὖσα. Σὺ μὲν ἐζήτησάς με, ἐγὼ δὲ οὐκ ἦν κατὰ πόλιν· εἰς λιμένα γὰρ κατῆλθον μετὰ τοῦ ἀδελφοῦ, καὶ τῆς γυναικὸς καὶ τοῦ υἱοῦ αὐτοῦ. Ὁ γὰρ υἱός, παῖς καλός τε καὶ ἀγαθὸς ὤν, συμφορᾷ τινι ἐν ἄστει τυφλὸς γενόμενος, πρὸς Ἐπίδαυρον ἔπλευσεν ἅμα τῷ πατρί. Βούλεται γὰρ ὁ πατὴρ ἔυχεσθαι τῷ Ἀσκληπιῷ, εἴ πως ἐθέλει αὐτὸν ἰᾶσθαι.»
«Ἀλλὰ θάῤῥει, ὦ γύναι,» ἔφη ὁ Κέφαλος, «ὁ γὰρ θεὸς ὁ ἐν Ἐπιδαύρῳ μέγας ἐστίν, καὶ πάντας τοὺς νοσοῦντας ἰᾶσθαι δύναται, εἰ βούλεται. Ἆρα σὺ Ἀμβροσίᾱν μέμνησαι, τὴν τυφλήν;»
«Πῶς γὰρ οὔ;»
«Ἡ οὖν Ἀμβροσίᾱ, τυφλὴ οὖσα, ἦλθέ ποτε πρὸς τὸν θεὸν τὸν ἐν Ἐπιδαύρῳ. Βαδίζουσα δὲ κατὰ τὸ ἱερόν, ἤκουσε πολλῶν λεγομένων ὅτι ὁ θεὸς αὐτοὺς ὑγιεῖς ἐποίησεν. Τῇ Ἀμβροσίᾳ δὲ ἀδύνατον ἔδοξεν ὅτι χωλοὶ καὶ τυφλοὶ ὑγιεῖς ἐγένοντο ἐνύπνιον ἰδόντες μόνον. Καθεύδουσα δὲ ὄψιν εἶδεν· ἔδοξε γὰρ τῇ γυναικὶ ὁ θεὸς εἰπεῖν ὅτι ὑγιῆ αὐτὴν ποιήσοι. “Δεῖ δέ,” ἔφη ὁ Ἀσκληπιός, “μισθόν σε ἀναθεῖναι εἰς τὸ ἱερὸν ὗν ἀργυροῦν.” Ἔπειτα δὲ τοὺς ὀφθαλμοὺς τοὺς νοσοῦντας ἐθεράπευσεν αὐτῇ ὁ θεός. Τῇ ὑστεραίᾳ ὑγιὴς ἠγείρατο καὶ ἐκ τοῦ ἱεροῦ χαίρουσα ἐξῆλθεν. Μὴ φοβοῦ οὖν, ὦ γύναι, ὑπὲρ τοῦ παιδός· ἀμέλει γὰρ ὑπὸ τοῦ θεοῦ μέλλει θεραπεύεσθαι.»
Χαίρειν οὖν κελεύσᾱς ὁ μὲν Κέφαλος καὶ οἱ ἄλλοι μετ’ αὐτοῦ πρὸς τὸν λιμένα ὰπῆλθον, ὁ δὲ τοῦ Δικαιοπόλιδος ἀδελφὸς τῇ γυναικὶ Ἀθήνᾱζε ἡγήσατο.

Ο ΚΩΛΑΙΟΣ ΤΑΡΤΗΣΣΟΝ ΕΥΡΙΣΚΕΙ
Πρῶτοι τῶν Ἑλλήνων εἰς Τάρτησσον ἀφίκοντο οἱ Σάμιοι. Ἔμπορος γάρ τις, Κωλαῖος ὀνόματι, ἀπὸ τῆς Σάμου ὁρμώμενος πρὸς τὴν Αἴγυπτον ἔπλει, ἀλλὰ χειμὼν μέγιστος ἐγένετο, καὶ πολλὰς ἡμέρᾱς οὐκ ἐπαύσατο ὁ ἄνεμος ἀεὶ φέρων τὴν ναῦν πρὸς τὴν ἑσπέρᾱν. Τέλος δὲ Ἡρακλείᾱς στήλᾱς διεκπεράσαντες εἰς Ὠκεανὸν εἰσέπλευσαν καὶ οὕτως εἰς Τάρτησσον ἀφίκοντο.
Οἱ δὲ ἐπιχώριοι λαβόντες αὐτοὺς ἐκόμισαν παρὰ τὸν βασιλέᾱ, γέροντά τινα Ἀργαθώνιον ὀνόματι. Ὁ δὲ ἤρετο αὐτοὺς τίνες εἰσὶ καὶ ὁπόθεν ἤκουσιν. Ὁ δὲ Κωλαῖος ἀπεκρίνατο· «Ἕλληνές ἐσμεν, καὶ πρὸς τὴν Αἴγυπτον πλέοντας χειμὼν ἡμᾶς εἰς τὴν σὴν γῆν ἤλασεν.» Ὁ δὲ βασιλεὺς πάντα ἀκούσᾱς ἐθαύμασεν, εὐμενῶς δὲ δεξάμενος αὐτοὺς πλεῖστόν τε ἀργύριον καὶ πλεῖστον κασσίτερον αὐτοῖς παρέσχεν. Οἱ δὲ πολὺν τινα χρόνον ἐν Ταρτήσσῳ μένοντες ἐμπορίᾱν ἐποιοῦντο. Τέλος δὲ τὸν Ἀργαθώνιον χαίρειν κελεύσαντες ἀπέπλευσαν καὶ εἰς τὴν Σάμον ἐπανῆλθον οὐδὲν κακὸν παθόντες.

# Κεφάλαιον ΙΓʹ (13)
## ΠΡΟΣ ΤΗΝ ΣΑΛΑΜΙΝΑ (α)
Ἐν δὲ τούτῳ ὁ ναύτης ὁ γεραιὸς τόν τε Δικαιόπολιν καὶ τὸν παῖδα εἰς τὴν ναῦν ἀγαγὼν ἐκέλευσε καθίζεσθαι ἐπὶ τῷ καταστρώματι. Ἐνταῦθα δὴ ὁ μὲν ναύκληρος ἐκέλευσε τοὺς ναύτᾱς λῦσαι τὰ πείσματα, οἱ δὲ ναῦται τὰ πείσματα λύσαντες τὴν ναῦν βραδέως ἤρεσσον πρὸς τὴν θάλατταν. Ἔπειτα δὲ τὴν γῆν καταλιπόντες τὰ ἱστία ἐπέτασαν. 
Ἐπεὶ δὲ ἡ μὲν ναῦς βεβαίως ἔπλει, οἱ δὲ ναῦται τῶν ἔργων παυσάμενοι ἡσύχαζον, ὁ Δικαιόπολις πᾶσαν τὴν ναῦν ἐσκόπει. Στρογγύλη ἦν ἡ ναῦς, οὐ μεγάλη οὐδὲ ταχεῖα ἀλλὰ βεβαίᾱ, ἣ φορτία ἔφερε πρὸς τὰς νήσους· σῖτός τε γὰρ ἐνῆν καὶ οἶνος καὶ ὕλη καὶ πρόβατα. Καὶ πολλοὶ ἐνῆσαν ἄνθρωποι, ἄγροικοι ὄντες, οἳ τὰ φορτία ἐν ταῖς Ἀθήναις πωλήσαντες οἴκαδε ἐπανῇσαν· ἄλλοι δὲ παρὰ τοὺς οἰκείους ἐπορεύοντο οἳ ἐν ταῖς νήσοις ᾤκουν. Πάντες δὲ ἐτέρποντο πλέοντες – οὔριος γὰρ ἦν ὁ ἄνεμος καὶ λαμπρὸς ὁ ἥλιος – καὶ ἢ διελέγοντο ἀλλήλοις ἢ μέλη ᾖδον.

## ΠΡΟΣ ΤΗΝ ΣΑΛΑΜΙΝΑ (β)
Ἐπεὶ δὲ ὀλίγον χρόνον ἔπλευσαν, δέκα νῆες μακραὶ ἐφαίνοντο, αἳ πρὸς τὸν Πειραιᾶ ἐπορεύοντο ἀπὸ τῶν νήσων ἐπανιοῦσαι. Πάντες οὖν τὰς τριήρεις ἐθεῶντο, αἳ ταχέως διὰ τῶν κῡμάτων ἔσπευδον. Οἱ γὰρ ἐρέται τῷ κελευστῇ πειθόμενοι τὴν θάλατταν ἅμα ἔτυπτον. Ἐπεὶ δὲ οὐκέτι ἐφαίνοντο αἱ τριήρεις, μείζων μὲν ἐγίγνετο ὁ ἄνεμος, ἡ δὲ θάλαττα ἐκύμαινεν. Οἱ δ’ ἄνθρωποι οὐκέτι ἐτέρποντο, ἀλλ’ οἱ μὲν ἄνδρες ἐσίγων, αἱ δὲ γυναῖκες ἔκλαζον εὐχόμεναι τὸν Ποσειδῶνα σῴζειν ἑαυτὰς εἰς τὸν λιμένα.
Ἀνὴρ δέ τις, ὃς ἐγγὺς τοῦ Δικαιοπόλιδος ἐκαθίζετο, ἀνέστη καὶ βοήσᾱς, «ὀργίζεται ἡμῖν,» ἔφη, «ὁ Ποσειδῶν, ὡς δοκεῖ. Κακὸν γὰρ ἄνθρωπον ἐν τῇ νηῒ φέρομεν, ὃν δεῖ ῥίπτειν εἰς τὴν θάλατταν.» Καὶ τοὺς παρόντας ἐπιφθόνως ἐσκόπει. Ὁ δὲ γέρων προσελθών, «σίγησον, ὦ ἄνθρωπε,» ἔφη· «οὐδὲν γὰρ λέγεις. Ἤδη γὰρ πίπτει ὁ ἄνεμος καὶ οὐκέτι τοσοῦτο κῡμαίνει ἡ θάλαττα. Κάθιζε οὖν καὶ ἥσυχος ἔχε.» Τρεψάμενος δὲ πρὸς τὸν Φίλιππον, «μηδὲν φοβοῦ, ὦ παῖ,» ἔφη· «δι’ ὀλίγου γὰρ εἰς τὴν Σαλαμῖνα ἀφικνούμεθα. Ἤδη γὰρ πλέομεν διὰ τῶν στενῶν πρὸς τὸν λιμένα. Ἰδού, ὦ Δικαιόπολι, τὰ στενὰ ἐν οἷς τὸ τῶν βαρβάρων ναυτικὸν ἐμένομεν ὅτε τῇ Ἑλλάδι αὐτοὺς ἠμύνομεν ὑπὲρ τῆς ἐλευθερίᾱς μαχόμενοι.»
Ὁ δὲ Δικαιόπολις, «τί λέγεις, ὦ γέρον;» ἔφη· «ἆρα σὺ ἐκείνῃ τῇ μάχῃ παρῆσθα;» Ὁ δὲ γέρων, «μάλιστά γε,» ἔφη, «ἐγὼ παρῆν, νεᾱνίᾱς ὢν καὶ ἐρέτης ἐν τριήρει Ἀθηναίᾳ.» Ὁ δὲ Φίλιππος· «Ἆρα τὰ ἀληθῆ λέγεις; Μάλα οὖν γεραιὸς εἶ, εἰ τῷ ὄντι ἐκείνῃ τῇ μάχῃ παρῆσθα. Ἀλλ’ εἰπὲ ἡμῖν τί ἐγένετο.» Ὁ δὲ, «μακρός ἐστιν ὁ λόγος,» ἔφη, «καὶ εἰ βούλεσθε τὰ γενόμενα μαθεῖν, δεῖ με πάντα ἐξ ἀρχῆς ἐξηγεῖσθαι. Ἐγὼ δέ, ὃς παρῆν, τέρπομαι ἐξηγούμενος. Ἀκούετε οὖν.»

## Η ΑΡΕΤΗ ΑΕΙ ΤΗΝ ΥΒΡΙΝ ΝΙΚΑΙ
«Πρῶτον μὲν βούλομαι ὑμῖν περὶ τῆς τῶν Ἀθηναίων ἀρετῆς τε καὶ τόλμης εἰπεῖν. Ἐγὼ μὲν γάρ, ναύτης ὤν, οὐχ οἷός τέ εἰμι καλοὺς λόγους ποιεῖν· παραγενόμενος δὲ τοῖς ἔργοις ἃ νῦν ἐξηγεῖσθαι μέλλω, ἀληθεῖς τοὺς λόγους ποιεῖν δύναμαι, οὐ ψευδεῖς, ὤσπερ πολλάκις οἱ ῥήτορες ποιοῦσιν. Ἐγὼ γάρ, ὃς παρῆν, τὴν ἀληθῆ αἰτίᾱν μέλλω ὑμῖν σαφῶς ἀποκαλύψαι ἣ τὴν ἐλευθερίᾱν πᾶσι τοῖς Ἕλλησι παρέσχεν. Δεῖ οὖν ὑμᾶς μὴ πιστεύειν τῇ ψευδεῖ δόξῃ τῇ τε τῶν πολλῶν καὶ τῶν ῥητόρων, ἀλλὰ τοῖς ἀληθέσι πράγμασιν ἃ ἐγὼ ἀληθεῖ λόγῳ μέλλω ὑμῖν ἐξεγεῖσθαι.
Οἱ δὲ ἡμέτεροι πατέρες ἡγεμόνες καὶ διδάσκαλοι ἡμῖν ἐγένοντο ὅτι οὐκ ἄμαχός ἐστιν ἡ τῶν Περσῶν δύναμις, ἀλλὰ πᾶν πλῆθος καὶ πᾶς πλοῦτος ἀρετῇ ὑπείκει. Ἐκεῖνοι οὖν οἱ ἄνδρες οὐ μόνον τῶν σωμάτων τῶν ἡμετέρων πατέρες ἐγένοντο, ἀλλὰ καὶ τῆς ἐλευθερίᾱς τῆς ἡμετέρᾱς· εἰς αὐτῶν γὰρ τὰ ἔργα ἀποβλέψαντες οἱ Ἕλληνες καὶ τὰς ὑστέρᾱς μάχᾱς ἐτόλμησαν διακινδῡνεύειν ὑπὲρ τῆς σωτηρίᾱς, μαθηταὶ τῶν ἐν Μαραθῶνι μαχεσαμένων γενόμενοι. Ἡμεῖς οὖν, οἳ ἐν πάσῃ ἐλευθερίᾳ τὸν βίον διηγάγομεν, ἐνομίσαμεν δεῖν ἡμᾶς ὑπὲρ τῆς ἐλευθερίᾱς μάχεσθαι βαρβάροις ὑπὲρ ἁπάντων τῶν Ἑλλήνων.
Οἱ μὲν γὰρ ἡμέτεροι πρόγονοι κατεσκεύασαν καλὴν πολῑτείᾱν – πολῑτείᾱ γὰρ ἀληθὴς τροφὴ ἀνθρώπων ἐστίν, καλὴ μὲν ἀγαθῶν, ἡ δὲ ἐναντίᾱ κακῶν – τῶν δὲ ἄλλων ἐθνῶν αἱ πολῑτεῖαι τυραννίδες τε καὶ ὀλιγαρχίαι εἰσίν· οἰκοῦσιν οὖν οἱ μὲν δούλους, οἱ δὲ δεσπότᾱς ἀλλήλους νομίζοντες. Ἡμεῖς δὲ οὐκ ἀξιοῦμεν δοῦλοι οὐδὲ δεσπόται ἀλλήλων εἶναι, ἀλλ’ ἰσονομίᾱν ζητοῦμεν κατὰ νόμον· φίλοι γάρ ἐσμεν ἀλλήλοις καὶ ἐλεύθεροι πάντες, καὶ μηδενὶ ἄλλῳ ὑπείκομεν εἰ μὴ τῇ ἀληθεῖ ἀρετῆς δόξῃ.
Οἱ δὲ τύραννοι καὶ οἱ ἐν τυραννίδι τεθραμμένοι ἐλευθερίᾱς καὶ φιλίᾱς ἀληθοῦς ἀεὶ ἄγευστοί εἰσιν. Ὕβρις γὰρ τὰς τῶν τυράννων ψῡχὰς ἀεὶ λαμβάνει· ὕβρις δὲ ἐξανθοῦσα ἐκφέρει καρπὸν Ἄτης, καὶ ἐξ αὐτοῦ οὐδὲν ἄλλο δρέπουσιν οἱ ἄνθρωποι ἢ δάκρυά τε καὶ πένθος. Ὁ γὰρ Ζεύς, ὃς πάντα ὁρᾷ, κολάζει τὴν τῶν τυράννων ὕβριν, οἵ, θνητοὶ ὄντες, πρὸς τοὺς θεοὺς ἀγωνίζεσθαι τολμῶσιν.
Ἡμεῖς δέ, ὥσπερ οἱ ἡμέτεροι πρόγονοι, οἳ τοὺς βαρβάρους ἐνίκησαν ἐν Μαραθῶνι, νομίζοντες τὸν καλὸν θάνατον ἀθάνατον περὶ τῶν ἀγαθῶν ἀνδρῶν καταλείπειν λόγον, οὐκ ἐφοβήθημεν τὸ πλῆθος τῶν πολεμίων, ἀλλὰ τῇ ἡμῶν αὐτῶν ἀρετῇ μᾶλλον ἐπιστεύσαμεν. Ἐν οὖν τοῖς τοῦ πολέμου κινδύνοις, ἐκλιπόντες μὲν τὴν πόλιν, εἰς τὰς τριήρεις δ’ ἐμβάντες, τὰς ἡμῶν ψῡχάς, ὀλίγᾱς οὔσᾱς, ἀντετάξαμεν τῷ πλήθει τῷ τῆς Ἀσίᾱς. Ἐπεδείξαμεν δὲ πᾶσιν ἀνθρώποις, νῑκήσαντες τῇ ναυμαχίᾳ, ὅτι κρεῖττόν ἐστι μετ’ ὀλίγων ὑπὲρ τῆς ἐλευθερίᾱς κινδῡνεύειν ἢ μετὰ πολλῶν δούλων μάχεσθαι ὑπὲρ τῆς ἑαυτῶν δουλείᾱς.
Ὁ γὰρ Ξέρξης πλείσταις μὲν τριήρεσιν ἀφίκετο, τῆς δὲ πεζῆς στρατιᾶς οὕτως ἄπειρον τὸ πλῆθος ἦγεν ὥστε χαλεπόν ἐστι καὶ τὰ ἔθνη τὰ μετ’ αὐτοῦ ἀκολουθήσαντα καταλέξαι. Τοῦτο δὲ μέγιστον καὶ ἀληθὲς σημεῖον τοῦ πλήθους ἐστίν· δυνατὸν γὰρ ὂν αὐτῷ χῑλίαις τριήρεσι διαβιβάσαι τὴν πεζὴν στρατιὰν ἐκ τῆς Ἀσίᾱς εἰς τὴν Εὐρώπην, οὐκ ἠθέλησεν, ἀλλ’ ὁδὸν διὰ τῆς θαλάττης ἐποιήσατο.
Οἱ μὲν οὖν ἡμέτεροι πατέρες ἐπέδειξαν τοῖς Ἕλλησιν ὅτι κατὰ γῆν οἷον τε ἦν ἀμύνασθαι τοὺς βαρβάρους· τριήρεσι δὲ ἔτι ἦν ἄδηλον καὶ οἱ Πέρσαι δόξαν εἶχον ἄμαχοι εἶναι κατὰ θάλατταν καὶ πλήθει καὶ πλούτῳ καὶ τέχνῃ καὶ ῥώμῃ. Ἡμεῖς δὲ ἐπαύσαμεν τοὺς τῶν Ἑλλήνων φοβουμένους πλῆθος τριήρων τε καὶ ἀνδρῶν.
Οὐ γὰρ ἐβουλόμεθα μόνον τὰ τῆς πόλεως τείχη διασῴζειν, ἀλλά, πᾶσαν τὴν Ἑλλάδα ἡμετέρᾱν πατρίδα νομίζοντες, πᾶσι τοῖς ἄλλοις Ἕλλησιν ἐβοηθήσαμεν· καί, ὅτε ἡ τῶν βαρβάρων στρατιὰ πρὸς τὰ ἡμέτερα τείχη προσεχώρησεν, οὐδένα ἐν τῇ πόλει κατέλαβεν· αἱ γὰρ τῶν τειχῶν πύλαι ἀνεῳγμέναι ἦσαν, οἱ δὲ ἄνδρες οὔτε ἐν τοῖς τείχεσιν οὔτε κατὰ τὰς ὁδοὺς ἀλλ’ ἐν ταῖς τριήρεσιν ἐν τῇ θαλάττῃ περιέμενον τοὺς πολεμίους, καταλιπόντες τάς τε ἑαυτῶν οἰκίᾱς καὶ τὰ ἱερά· ἐπιδεῖξαι γὰρ βουλόμενοι ὅτι καὶ ἐν τοῖς ναυτικοῖς κινδύνοις, ὥσπερ ἐν τοῖς πεζοῖς, ἡ ἀρετὴ ἀεὶ τοῦ πλήθους περιγίγνεται, ἐνόμισαν ἄνδρας εἶναι τῷ ὄντι πόλιν, καὶ οὐ τείχη οὐδὲ τριήρεις ἄνδρῶν κενάς. Οὐ γὰρ τειχῶν οὐδὲ τριήρων δέονται αἱ πόλεις, οὐδὲ πλήθους οὐδὲ μεγέθους ἄνευ ἀρετῆς. Τὰ γὰρ τείχη καὶ αἱ οἰκίαι καὶ τὰ ἱερὰ ἄνευ τῆς τῶν ἀνδρῶν ἀρετῆς ὥσπερ σῶμα ἀκίνητόν εἰσιν.
Ἡμεῖς δὲ πρῶτον μὲν τοὺς βαρβάρους ἀπὸ τῆς χώρᾱς καὶ ἀπὸ πάσης τῆς Ἑλλάδος ἠμύναμεν, ἔπειτα δὲ τὴν πόλιν ἀνοικοδομεῖν παρεσκευασάμεθα καὶ τὰ τείχη. Οὕτω δὲ ἡ πόλις ἡμῶν ἔπαυσε δύναμιν ὕβρει πορευομένην ἐπὶ πᾶσαν Εὐρώπην καὶ Ἀσίᾱν. Δεῖ δὲ πάντα τὰ πράγματα ἀπ’ ἀρχῆς διέρχεσθαι· ἀκούετε οὖν, ἐπεὶ ἐγὼ ἀληθεῖς τοὺς λόγους μέλλω ποιεῖν.»

Ο ΞΕΡΞΗΣ ΤΟΝ ΕΛΛΗΣΠΟΝΤΟΝ ΔΙΑΒΑΙΝΕΙ
Ὁ δὲ Ξέρξης, τοὺς Ἕλληνας καταστρέφεσθαι βουλόμενος, στρατὸν μέγιστον παρεσκεύασεν. Ἐπεὶ δὲ πάντα τὰ ἄλλα ἕτοιμα ἦν, τοὺς στρατηγοὺς ἐκέλευσε γέφῡραν ποιῆσαι ἐπὶ τῷ Ἑλλησπόντῳ, τὸν στρατὸν ἐθέλων διαβιβάσαι εἰς τὴν Εὐρώπην. Οἱ μὲν οὖν στρατηγοὶ γέφῡραν ἐποίησαν, χειμὼν δὲ μέγας γενόμενος πάντα διέφθειρε καὶ ἔλῡσεν.
Ἐπεὶ δὲ ἔμαθεν ὁ Ξέρξης τὰ γενόμενα, μάλιστα ὀργιζόμενος ἐκέλευσε τοὺς δούλους μαστῑγῶσαι τὸν Ἑλλήσποντον καὶ Τοὺς τὴν θάλατταν μαστῑγοῦντας ἐκέλευσε ταῦτα λέγειν· «Ὦ πικρὸν ὕδωρ, ὁ δεσπότης σε οὕτω κολάζει· ἠδίκησας γὰρ αὐτὸν οὐδὲν κακὸν πρὸς αὐτοῦ παθόν. Καὶ βασιλεὺς Ξέρξης διαβήσεταί σε, εἴτε βούλῃ εἰτε μή.»
Οὕτως μὲν οὖν ἐκόλασε τὴν θάλατταν, ἐκείνους δὲ οἳ τὴν γέφῡραν ἐποίησαν ἀπέκτεινεν, τὰς κεφαλὰς ἀποταμών. Ἔπειτα δὲ τοὺς στρατηγοὺς ἐκέλευσεν ἄλλην γέφῡραν ποιῆσαι, μάλα ἰσχῡράν. Ἐπεὶ δὲ ἑτοίμη ἦν ἡ γέφῡρα, ὁ Ξέρξης, πρὸς τὸν Ἑλλήσποντον προσελθών, πρῶτον μὲν πάντα τὸν στρατὸν ἤθελεν θεᾶσθαι· ἐπὶ ὄχθον οὖν τινα ἀνέβη, ὅθεν πάντα τὸν πεζὸν στρατὸν ἐθεᾶτο καὶ πάσᾱς τὰς ναῦς. Ἔπειτα δὲ τοὺς στρατηγοὺς ἐκέλευσε τὸν πεζὸν στρατὸν διαβιβάσαι εἰς τὴν Εὐρώπην. Οὕτως οὖν τῷ στρατῷ ἡγεῖτο ἐπὶ τὴν Ἑλλάδα.

# Κεφάλαιον ΙΔʹ (14)
## Η ΕΝ ΤΑΙΣ ΘΕΡΜΟΠΥΛΑΙΣ ΜΑΧΗ (α)
«Ἐπεὶ ὁ Ξέρξης, βασιλεὺς ὢν τῶν Περσῶν, τὸν στόλον παρεσκεύαζεν, ἐν νῷ ἔχων πᾶσαν τὴν Ἑλλάδα καταστρέφεσθαι, οἱ τῶν Ἑλλήνων πρῶτοι συνῆλθον εἰς τὴν Κόρινθον καὶ ἐσκόπουν τί δεῖ πράττειν. Πολὺν δὲ χρόνον ἠπόρουν· μείζονα γὰρ στρατὸν εἶχεν ὁ Ξέρξης ἢ πάντες οἱ Ἕλληνες καὶ πλέονας ναῦς. Τέλος δὲ ἔδοξεν αὐτοῖς τοὺς βαρβάρους ἀμύνειν ἐν ταῖς Θερμοπύλαις· ἐκεῖ γὰρ κατὰ μὲν γῆν τὰ ὄρη οὕτω πρόσκειται τῇ θαλάττῃ ὥστε ὀλίγοι πρὸς πολλοὺς δύνανται μάχεσθαι, κατὰ δὲ θάλατταν πόροι εἰσὶ στενοὶ ἐν μέσῳ τῆς τε Εὐβοίᾱς καὶ τῆς ἠπείρου. Μαθόντες οὖν οἱ Ἕλληνες ὅτι ὁ Ξέρξης ἤδη πρὸς τὴν Ἑλλάδα πορεύεται, τὸν Λεωνίδην ἔπεμψαν, βασιλέᾱ ὄντα τῶν Λακεδαιμονίων, ἑπτάκις χῑλίους ἔχοντα ὁπλίτᾱς. Οὖτοι δὲ ἀφικόμενοι εἰς τὰς Θερμοπύλᾱς παρασκευάζοντο ἀμύνειν τοὺς βαρβάρους τῇ Ἑλλάδι.
Ὁ δὲ Ξέρξης ἀφικόμενος εἰς τὰ στενά στρατόν ἔχων μέγιστον δή, τέτταρας μὲν ἡμέρᾱς ἡσύχαζεν· ἤλπιζε γὰρ τοὺς Ἕλληνας ἀποφεύξεσθαι ἰδόντας τὸ πλῆθος τοῦ στρατοῦ. Τῇ δὲ πέμπτῃ ἡμέρᾳ – οἱ γὰρ Ἕλληνες ἔτι ἀκίνητοι ἔμενον – τὸν στρατὸν ἐκέλευσεν εὐθὺς προσβαλεῖν. Οἱ δὲ Ἕλληνες ἀνδρειότατα μαχόμενοι τοὺς βαρβάρους ἤμῡνον. Τέλος δὲ βασιλεὺς τοὺς Πέρσᾱς ἐπέπεμψεν οὓς “ἀθανάτους” ἐκάλει, ἀνδρειοτάτους ὄντας τῶν στρατιωτῶν, ἐλπίζων τούτους γε ῥᾳδίως νῑκήσειν τοὺς Ἕλληνας. Ἐπεὶ δὲ καὶ οὗτοι συνέβαλον, οὐδὲν ἄμεινον ἔπρᾱττον ἢ οἱ ἄλλοι, ἐν τοῖς στενοῖς μαχόμενοι καὶ οὐ δυνάμενοι τῷ πλήθει χρῆσθαι. Βασιλεὺς δὲ τὴν μάχην θεώμενος τρὶς ἀνέδραμεν, ὡς λέγουσιν, ἐκ τοῦ θρόνου, φοβούμενος ὑπὲρ τοῦ στρατοῦ.»

## Η ΕΝ ΤΑΙΣ ΘΕΡΜΟΠΥΛΑΙΣ ΜΑΧΗ (β)
«Τῇ δ’ ὑστεραίᾳ οἱ βάρβαροι αὖθις προσβάλλοντες οὐδὲν ἄμεινον ἔπρᾱττον ἢ τῇ προτεραίᾳ. Ὡς οὖν ἠπόρει ὁ Ξέρξης προσῆλθε πρὸς αὐτὸν ἀνήρ τις τῶν Ἑλλήνων, Ἐφιάλτης ὀνόματι, ἔφρασέ τε τὴν ἀτραπὸν τὴν διὰ τοῦ ὄρους φέρουσαν εἰς τὰς Θερμοπύλᾱς. Ταῦτα δὲ μαθὼν ὁ Ξέρξης τοὺς ἀθανάτους ταύτῃ ἔπεμψεν, κελεύων αὐτοὺς ἐκ τοῦ ὄπισθεν λαβεῖν τοὺς Ἕλληνας. Οἱ δὲ Ἕλληνες μαθόντες τί γίγνεται πρῶτον μὲν ἠπόρουν τί δεῖ πρᾶξαι, τέλος δὲ ἔδοξε τῷ Λεωνίδῃ τοὺς μὲν ἄλλους ἀποπέμψαι πρὸς τὴν Ἀττικήν, αὐτὸς δὲ ἔμενεν ἐν ταῖς Θερμοπύλαις τριᾱκοσίους ἔχων Σπαρτιάτᾱς, ἐν νῷ ἔχων τὰς πύλᾱς φυλάττειν.
Οἱ μὲν οὖν βάρβαροι προσέβαλλον, οἱ δὲ Σπαρτιᾶται ἐμάχοντο πρὸς πολεμίους πολλαπλασίους ὄντας καὶ πλείστους δὴ ἀπέκτειναν· τῶν δ’ Ἑλλήνων ἄλλοι τε πολλοὶ ἔπεσον καὶ αὐτὸς ὁ Λεωνίδης, ἀνὴρ ἄριστος γενόμενος. Τέλος δὲ οἱ Πέρσαι οἱ διὰ τοῦ ὄρους διελθόντες παρεγένοντο καὶ ἐκ τοῦ ὄπισθεν προσέβαλον. Τότε δὴ οἱ Σπαρτιᾶται εἰς τὸ στενὸν τῆς ὁδοῦ ἀνεχώρουν καὶ ἐνταῦθα ἐμάχοντο ἕως ἅπαντες ἔπεσον.
Οἱ δὲ Ἕλληνες μετὰ τὸν πόλεμον τοὺς τριᾱκοσίους ἔθαψαν ὅπου ἔπεσον καὶ μνῆμα ἐποίησαν τῷ Λεωνίδῃ, λέοντα λίθινον, ὃν καὶ νῦν ἔξεστιν ἰδεῖν. Καὶ τοῦτο τὸ ἐπίγραμμα ἐν στήλῃ λιθίνῃ ἔγραψαν·
Ὦ ξεῖν’, ἄγγειλον Λακεδαιμονίοις ὅτι τῇδε κείμεθα τοῖς κείνων ῥήμασι πειθόμενοι.
Ἐν δὲ τούτῳ κατὰ θάλατταν οἱ Ἕλληνες πρὸς τῷ Ἀρτεμισίῳ μένοντες τὰ στενὰ ἐφύλαττον καὶ ναυμαχοῦντες τοὺς βαρβάρους ἐνίκησαν καίπερ πλέονας ὄντας καὶ ἤμῡναν. Ὡς δὲ οἱ βάρβαροι τὰς Θερμοπύλᾱς εἷλον, οἱ Ἕλληνες οὐκέτι ἐφύλαττον τὰ στενὰ ἀλλὰ πρὸς τὴν Σαλαμῖνα ταῖς ναυσὶν ἀνεχώρουν. Κατὰ δὲ γῆν οὐκέτι ἐδύναντο ἀντέχειν τοῖς βαρβάροις ἀλλὰ ἔφευγον πρὸς τὴν Πελοπόννησον, τήν τε Βοιωτίᾱν καὶ τὴν Ἀττικὴν τοῖς πολεμίοις καταλιπόντες. Οὕτως οὖν οἱ βάρβαροι κατὰ μὲν γῆν προχωρήσαντες ταῖς Ἀθήναις προσβαλεῖν ἐν νῷ εἶχον, κατὰ δὲ θάλατταν εἰς τὸ Φάληρον πλεύσαντες ἐν τῷ λιμένι ὥρμουν.»

## ΔΥΟ ΑΝΘΡΩΠΟΙ ΕΡΙΖΟΥΣΙΝ
Ἐν ᾧ δὲ διελέγοντο ὅ τε Δικαιόπολις καὶ ὁ Φίλιππος καὶ ὁ ναύτης, ἐξαίφνης ἀνθρώπων ἐν τῇ νηῒ μέγα βοώντων ἤκουσαν. Δύο γὰρ ἄνθρωποι ἐρίζοντες ἀλλήλοις μάλα τὰς ἑαυτῶν φωνὰς ἐπῇρον.
Ὁ μὲν ἕτερος, «οὐ μὰ Δία,» ἔφη, «οὐ καταπροΐξει τοῦτο λέγων·» ὁ δὲ ἕτερος ἀποκρῑνόμενος, «βάλλ’ ἐς κόρακας,» ἔφη. Πάντες δὲ οἱ ἐν τῇ νηΐ, ταύτᾱς τὰς βοάς τε καὶ τοῦτον τὸν θόρυβον ἀκούσαντες, τοῖς ἐρίζουσιν ἐπλησίασαν, τὴν ταύτης τῆς ἔριδος αἰτίᾱν γιγνώσκειν βουλόμενοι. Οἱ μὲν ἄνδρες, «παῖε, παῖε τὸν πανοῦργον,» γελάσαντες ἔλεγον, αἱ δὲ γυναῖκες κλάζουσαι, «παύετε, παύετε τοὺς ἀνθρώπους ἐρίζοντας.»
Ὁ δὲ Δικαιόπολις· «Τί ἐστιν; Τίς οὗτος ὁ θόρυβος; Τί τοῦτο τὸ πρᾶγμα; Τίνες δ’ οἱ βοῶντες;»
Ὁ δὲ ναύτης ὁ γεραίος, «ἐγὼ μέν,» ἔφη, «ἀγνοῶ· δεῖ δ’ ἡμᾶς γιγνώσκειν τί γίγνεται. Ἄγετε δή, ἔλθετε μετ’ ἐμοῦ.» Καὶ ταῦτα εἰπὼν ἐπῆρεν ἑαυτὸν καὶ ἐβάδισε πρὸς τοὺς ἐρίζοντας.
Ὁ δὲ κυβερνήτης προσδραμών, «Ἡράκλεις, τί τοῦτο;» ἔφη, «Τί τοῦτο τὸ κακόν ποτέ ἐστιν; Νὴ τὸν Ποσειδῶ, μαίνεσθε, ὡς ἐμοὶ δοκεῖ. Παύασασθε, παύασασθε ἐρίζοντες πρὸς ἀλλήλους, καὶ λέγετέ μοι ἐξ ἀρχῆς πόθεν ὑμῖν αὕτη ἡ ἔρις ἐγένετο.»
Ὁ μὲν οὖν ἄνθρωπος ἕτερος, «οὗτος,» ἔφη, «τὸ μὲν πρῶτον πολλὰ καὶ μεγάλῃ τῇ φονῇ κακῶς ἔλεγεν, ἔπειτα δὲ καὶ ἔπαισέ με, καὶ τοσαύτην κραυγὴν καὶ θόρυβον ἐποίησεν ὥστε καὶ σὺ καὶ οὗτοι οἱ ἄλλοι πάντες ἤλθετε. Μαίνεται, ὡς ἐμοὶ δοκεῖ, οὗτος ὁ ἄνθρωπος.»
Ὁ δὲ ἕτερος ὑπολαβών, «εἰπέ μοι,» ἔφη, «ὦ κάκιστε ἀνδρῶν πάντων· ἆρα τοῦτο τολμᾷς καὶ ἐμβλέπων ἐμοὶ λέγειν;»
Ὁ δὲ ἀποκρῑνόμενος, «σῖγα,» ἔφη, «ὦ πανοῦργε· σὺ γὰρ ἐπ’ ἐμέ, ἐλεύθερον ἄνδρα ὄντα, ἔλαβες βακτηρίᾱν καὶ ἐμὲ ἔπαισες. Ἆρ’ οὐχ ὕβρις αὕτη ἐστὶ πολλή;»
Ὁ δὲ ἕτερος· «Νὴ Δία, καὶ καλῶς ἐποίησα τύπτων σὲ ὄντα οὐ μόνον κλέπτην ἀλλὰ καὶ κατάσκοπον τῶν Λακεδαιμονίων, καὶ οὐ τῷ ὄντι ἔμπορον Ἀθηναῖον.»
Ὁ δέ· «Τί λέγετε, ὦ ἄνθρωποι; Ἆρ’ οὐχ ὑβρίζει με οὗτος ὁ πανοῦργος;»
Ὁ δὲ ἕτερος· «Βούλει σιωπᾶν; Ἄκουε δέ, ὦ κυβερνῆτα· αὕτη γὰρ ἡ τῆς ἔριδος ἀρχὴ ἐγένετο. Ἔπρᾱξε γὰρ οὗτος τοιαῦτα δι’ ἃ ὑπ’ ἐμοῦ νῦν εἰκότως μῑσεῖται. Δεῖ δὲ καὶ ὑμᾶς πάντας, ὦ ἄνδρες Ἀθηναῖοι, ταῦτα τὰ πράγματα ἅπαντα ἀκοῦσαι. Οὗτος γὰρ ὁ ἄνθρωπος οὐκ ἔστιν ἔμπορος Ἀθηναῖος, ὡς φαίνεσθαι βούλεται, ἀλλά, κατάσκοπος τῶν Λακεδαιμονίων ὤν, ἐν τῷ ἡμετέρῳ ἄστει οἰκεῖ ἡμῖν ἐπιβουλεύων. Ὁ γὰρ τούτου πατὴρ ἐξένιζεν, καὶ οὐχ οἷός τ’ ἦν καλῶς ἀττικίζειν· ἐγὼ δὲ αὐτὸν τοῦτον τε καὶ ξένον τινὰ ἐν τῇ ἀγορᾷ Δωριστὶ διαλεγομένους εἶδον. Νῦν δὴ δὲ τούτου ἤκουσα ὑπὲρ τῶν Λακεδαιμονίων λέγοντος· ἔλεγε γὰρ ὅτι ἡ τῶν Σπαρτιᾱτῶν πόλις ἰσχῡροτέρᾱ ἢ ἡ ἡμετέρᾱ ἐστίν, καὶ ὅτι οἱ Λακεδαιμόνιοι ἀνδρειότεροι ἢ οἱ Ἀθηναῖοι ἀεὶ ἐγένοντο ἐν τοῖς μάχαις, καὶ ὅτι οἱ Λακεδαιμόνιοι σωφρονέτατοί εἰσι πάντων τῶν Ἑλλήνων καὶ πολλῷ σωφρονέστεροι τῶν Ἀθηναίων, καὶ ἄλλα τοιαῦτα πολλά.»
Ὁ δὲ κυβερνήτης, «ὦ κάκιστε καὶ πονηρότατε ἀνθρώπων,» ἔφη, «ταῦτα δὴ τολμᾷς λέγειν πρὸς ἡμᾶς;»
Ὁ δὲ ἔμπορος μάλιστα φοβούμενος, «οὐδαμῶς, ὦ κυβερνῆτα,» ἔφη· «ἐγὼ δὲ μῑσῶ μὲν τοὺς Λακεδαιμονίους σφόδρα, καὶ οὐκ ἀγνοῶ ὅτι ἄριστοι τῶν Ἑλλήνων οἱ Ἀθηναῖοί εἰσιν, τὴν ἀρχὴν τὴν κατὰ θάλατταν ἔχοντες καὶ πλέονας τριήρεις ἢ οἱ Λακεδαιμόνιοι· ἐκεῖνοι γὰρ μείζονα μὲν στρατὸν ἔχουσιν ἢ ἡμεῖς κατὰ γῆν, πολλῷ δὲ ἐλάττονας ναῦς τε καὶ ναύτᾱς. Οὐδεὶς γὰρ ἀγνοεῖ ὅτι τῇ ναυτικῇ τέχνῃ ἀμείνονές εἰσιν οἱ Ἀθηναῖοι ἢ πάντες οἱ ἄλλοι Ἕλληνες. Τοῦτο μόνον ἔλεγον, ὅτι οἱ Λάκωνες, οἷς ἀεὶ ἀγανακτοῦμεν, οὔκ εἰσιν αἴτιοι ἡμῖν ἁπάντων τῶν κακῶν. Πῶς δ’ οὐκ εἰμι ἀληθέστατα Ἀθηναῖος; Ὑμέτερος γάρ εἰμι πολίτης, ὦ φίλοι, Ἀθηναῖος ὢν καὶ τὰ πρὸς πατρὸς καὶ τὰ πρὸς μητρός· διαβάλλει γὰρ ὅδε ὁ ἀνὴρ τὸν πατέρα μου, ἐπεὶ ἐξένιζεν· ἐκεῖνος γὰρ ἐν πολέμῳ, ὑπὸ τῶν πολεμίων ληφθείς, δοῦλος ἐγένετο, καὶ πολὺν χρόνον ἐν ἀλλοτρίᾳ χώρᾳ ἔμεινεν, καὶ διὰ τοῦτο οὐκέτι οἷός τ’ ἦν καλῶς ἀττικίζειν. Ἦν δὲ τῷ ὄντι ἀστός, καὶ οὐ ξένος, ὥσπερ ὅδε ὁ ἀνὴρ φλυᾱρεῖ, ἐπεὶ Ἀθηναῖοι εἰσι καὶ ὁ ἐκείνου πατὴρ Χαρίσιος καὶ ἡ μήτηρ. Περὶ δὲ τῆς μητρὸς πρὸς ὑμᾶς λέγειν βούλομαι τάδε· ἐμοὶ ἦν πάππος, ὦ ἄνδρες Ἀθηναῖοι, τῆς μητρὸς πατήρ, ὃς ἦν εἶς τῶν ἐν Μαραθῶνι στρατευσαμένων καὶ τελευτησάντων, καὶ ὁ ἐκείνου ἀδελφὸς ἐτελεύτησε πρὸς τῇ Σαλαμῖνι μετὰ Θεμιστοκλέους στρατευόμενος. Ἠκούσατε δὲ τοῦδε τοῦ ἀνδρὸς λέγοντος ὅτι ἐμὲ εἶδεν ἐν τῇ ἀγορᾷ ξένῳ τινὶ Δωριστὶ διαλεγόμενον. Τί δέ; Ἔμπορος γὰρ ὤν, ἐκ τῆσδε τῆς πόλεως πολλάκις ὥρμησα καὶ ἐκ τῆσδε τῆς θαλάττης ἔπλευσα μὲν εἰς πολλὰς ἄλλᾱς χώρᾱς, “πολλῶν δ’ ἀνθρώπων ἴδον ἄστεα καὶ νόον ἔγνων,” ὥσπερ ὁ Ὅμερος λέγει περὶ Ὀδυσσέως. Οὐδὲν οὖν ἄτοπόν ἐστιν ὅτι πλείστων ἀνθρώπων καὶ τὰς διαλέκτους ἔμαθον. Μὴ οὖν πίστευε τῷδε τῷ ἀνθρώπῳ ψευδῃ λέγοντι καὶ διαβολάς, ὦ κυβερνῆτα. Πρὸς ὑμᾶς δέ, ὦ ἄνδρες, τί δεῖ με πλείονα λέγειν; Οἶμαι γὰρ ὅτι νῦν ὑμεῖς οὐδὲν ἀγνοεῖτε, ἐπεὶ τὰ ἀληθῆ ἠκούσατε.»
Ὁ δὲ κυβερνήτης, «νῦν δέ,» ἔφη, «ἡσυχάζετε καὶ μὴ θορυβεῖτε μηδὲ μάχεσθε πρὸς ἀλλήλους· δεῖ γὰρ ἡμᾶς ἡσύχως πλεῖν καὶ εἰς τὴν Ἐπίδαυρον ἀφικνεῖσθαι. Σὺ μὲν οὖν, ὦ ἔμπορε, μὴ λέγε ὑπὲρ τῶν Λακεδαιμονίων, σὺ δέ, ὦ ναῦτα, μὴ ἀγανάκτει καὶ ἥσυχος ἔχε.» Τάδε εἰπὼν ἀπῆλθεν, καὶ δι’ ὀλίγου καὶ πάντες οἱ ἄλλοι ἐκάθισαν.
Ὁ δὲ Δικαιόπολις· «Ἰδού, ὦ γέρον, ὅση ἐστὶν ἡ τῶν πρᾱγμάτων μεταβολὴ ἐν τῇδε τῇ ἡμετάρᾳ χώρᾳ· σὺ μὲν γὰρ ἡμῖν διηγοῦ ὡς πάντες οἱ Ἕλληνες, οἱ τε Λακεδαιμόνιοι καὶ οἱ Ἀθηναῖοι, ἅμα ἐμαχέσαντο πρὸς τοὺς βαρβάρους ὑπὲρ τῆς ἐλευθερίᾱς· νῦν δὲ οἱ ἄνθρωποι ἐν τῇ αὐτῇ πόλει οἰκοῦντες μῑσοῦσιν ἀλλήλους, καὶ αἰτίᾱν τινὰ ἔχθρᾱς τε καὶ μάχης ζητοῦσιν. Τότε μὲν γὰρ οἱ Ἕλληνες πάντα τὴν Ἑλλάδα κοινὴν πατρίδα ἐνόμιζον, νῦν δὲ μόνον τῶν ἑαυτῶν οἴκων ἐπιμελοῦνται. Οἱ μὲν οὖν ἡμέτεροι πρόγονοι διεφύλαξαν τήν τε πρὸς τοὺς Ἕλληνας ὁμόνοιαν καὶ τὴν πρὸς τοὺς βαρβάρους ἔχθρᾱν· ὁμόνοια γὰρ μέγιστον ἀγαθὸν ἐδόκει ταῖς πόλεσιν εἶναι. Νῦν δὲ οὐ μόνον οἱ Ἀθηναῖοι μῑσοῦσι τοὺς Λακεδαιμονίους καὶ οἱ Λακεδαιμόνιοι μῑσοῦσι τοὺς Ἀθηναίους, ἀλλὰ καὶ αὐτοὶ οἱ Ἀθηναῖοι ἔχθρᾱν ἔχουσι πρὸς ἀλλήλους. Φεῦ, φεῦ τῆσδε τῆς πόλεως.»
Ὁ δὲ Φίλιππος παραλαβών, «ἐγὼ δέ,» ἔφη, «βούλομαι ἀκούειν ὅπως οἱ Ἀθηναῖοι ἐμαχέσαντο πρὸς τοὺς βαρβάρους ἐν τῇ Σαλαμῖνι. Μὴ οὖν παύου διηγούμενος, ὦ ναῦτα, ἀλλ’ εἰπὲ ἡμῖν τί ἐγένετο ἐπεὶ οἱ βάρβαροι ἐν τῷ λιμένι ὥρμουν.»
Ὁ δὲ ναύτης, «ἡσυχάζετε οὖν,» ἔφη, «καὶ ἀκούετε.»

## ΟΙ ΠΕΡΣΑΙ ΤΑ ΥΠΕΡ ΘΕΡΜΟΠΥΛΩΝ ΣΤΕΝΑ ΑΙΡΟΥΣΙΝ
Ὁ δὲ Ξέρξης, μαθὼν ὅτι ἀτραπός ἐστιν ὑπὲρ τὸ ὄρος φέρουσα, μάλιστα χαίρων ἔπεμψε τὸν Ὑδάρνην, στρατηγὸν ὄντα ἄριστον, καὶ τοὺς ἄνδρας ὧν ἐστρατήγει ὁ Ὑδάρνης. Ὡρμῶντο δὲ πρὸς ἑσπέρᾱν ἀπὸ τοῦ στρατοπέδου, ἡγεῖτο δὲ αὐτοῖς ὁ Ἐφιάλτης. Αὕτη δὲ ἡ ἀτραπὸς ἄρχεται ἀπὸ τοῦ Ἀσωποῦ ποταμοῦ. Οἱ οὖν Πέρσαι τὸν Ἀσωπὸν διαβάντες ἐπορεύοντο πᾶσαν τὴν νύκτα. Ἐγίγνετο δὲ ἡμέρᾱ καὶ οἱ Πέρσαι ἀφίκοντο εἰς ἄκρον τὸ ὄρος. Κατὰ δὲ τοῦτο τοῦ ὄρους ἐφύλαττον Ἑλλήνων χίλιοι ὁπλῖται.
Οὗτοι δὲ οὐκ εἶδον τοὺς Πέρσᾱς ἀναβαίνοντας· πολλὰ γὰρ ἦν δένδρα κατὰ τὸ ὄρος. Ψόφων δὲ ἀκούοντες ἔμαθον ὅτι ἀνέβησαν οἱ Πέρσαι. Ἔδραμον οὖν οἱ Ἕλληνες καὶ ἐνέδυον τὰ ὅπλα, καὶ εὐθὺς παρῆσαν οἱ βάρβαροι. Ἐπεὶ δὲ οἱ Πέρσαι εἶδον ἄνδρας ἐνδύοντας ὅπλα, ἐθαύμαζον· ἐλπίζοντες γὰρ οὐδένα φυλάττειν τὴν ἀτραπόν, ἐνεκύρησαν στρατῷ. Ὁ μὲν οὖν Ὑδάρνης διέταξε τοὺς Πέρσᾱς εἰς μάχην· οἱ δὲ Ἕλληνες ἐλπίζοντες τοὺς βαρβάρους ἐν νῷ ἔχειν προσβαλεῖν, ἔφυγον εἰς τὸν τοῦ ὄρους κόρυμβον καὶ παρεσκευάζοντο μαχόμενοι ἀποθανεῖν. Οἱ δὲ Πέρσαι τῶν μὲν Ἑλλήνων οὐδένα λόγον ἐποιοῦντο, κατέβησαν δὲ τὸ ὄρος ὡς τάχιστα.

# Κεφάλαιον ΙΕʹ (15)
## Η ΕΝ ΤΗΙ ΣΑΛΑΜΙΝΙ ΜΑΧΗ (α)
«Οἱ μὲν οὖν Ἀθηναῖοι ἐν ἀπορίᾳ ἦσαν πλείστῃ· ὁ δὲ Θεμιστοκλῆς ἔπεισεν αὐτοὺς μὴ εἴκειν τοῖς βαρβάροις ἀλλὰ ὑπὲρ τῆς ἐλευθερίᾱς μάχεσθαι. Τάς τ’ οὖν γυναῖκας καὶ τοὺς παῖδας καὶ τοὺς γέροντας εἰς τήν τε Πελοπόννησον καὶ τὴν Σαλαμῖνα ἐκόμισαν, τήν τ’ Ἀττικὴν καὶ τὴν πόλιν τοῖς πολεμίοις καταλιπόντες. Αὐτοὶ δὲ εἰς τὰς ναῦς εἰσβάντες πρὸς τὴν Σαλαμῖνα προσέπλευσαν καὶ παρεσκευάζοντο κατὰ θάλατταν μάχεσθαι.
Ἐν δὲ τούτῳ οἱ μὲν τῶν Ἑλλήνων στρατηγοὶ εἰς τὴν Σαλαμῖνα συνελθόντες οὕτως ἐφοβοῦντο ὥστε ἀποφυγεῖν ἐβούλοντο πρὸς τὴν Πελοπόννησον· ὁ δὲ Θεμιστοκλῆς ἐν τῷ συνεδρίῳ ἀναστὰς εἶπεν ὅτι ἔτι καὶ νῦν δύνανται τοὺς πολεμίους νῑκῆσαι· ἐν γὰρ τοῖς στενοῖς μαχόμενοι οὐ δυνήσονται οἱ βάρβαροι τῷ πλήθει χρῆσθαι· δεῖ οὖν ἀναγκάσαι αὐτοὺς ἐκεῖ συμβαλεῖν.
Οὕτως εἰπὼν οὐ μόνον τοὺς ἄλλους στρατηγοὺς ἔπεισε μάχεσθαι, ἀλλὰ καὶ ἄγγελον παρὰ τὸν Ξέρξην ἔπεμψε λάθρᾳ, λέγοντα ὅτι οἱ Ἕλληνες παρασκευάζονται εἰς φυγήν. Ὁ οὖν Ξέρξης, ὡς ἔγνω ὅτι ἀποφυγεῖν ἐν νῷ ἔχουσιν οἱ Ἕλληνες, βουλόμενος αὐτοὺς ὡς τάχιστα διαφθεῖραι, διέγνω αὐτοὺς ἀναγκάσαι ἐν Σαλαμῖνι μάχεσθαι. Τῶν οὖν νεῶν τὰς μὲν ἔπεμψε περὶ τὴν νῆσον, κελεύων τοὺς ναυάρχους τοὺς ἔκπλους φυλάττειν, τὰς δὲ ἐκέλευσε φυλάττειν τὰ στενὰ ὥστε μηκέτι ἐξεῖναι τοῖς Ἕλλησιν ἀποπλεῖν.»

## Η ΕΝ ΤΗΙ ΣΑΛΑΜΙΝΙ ΜΑΧΗ (β)
«Πᾶσαν οὖν τὴν νύκτα οἱ βάρβαροι ἔνθα καὶ ἔνθα ἤρεσσον τά τε στενὰ φυλάττοντες καὶ τοὺς ἔκπλους, οἱ δὲ Ἕλληνες ἡσύχαζον παρασκευαζόμενοι μάχεσθαι. Ἐπεὶ δὲ πρῶτον ἡ ἡμέρᾱ ἐγένετο, προυχώρουν οἱ βάρβαροι εἰς τὰ στενά, πιστεύοντες ὡς ῥᾳδίως μέλλουσι νῑκᾶν τοὺς Ἕλληνας, ἐξαίφνης δὲ βοὴν πλείστην ἤκουσαν ὥστε μάλιστα ἐφοβοῦντο. Οἱ γὰρ Ἕλληνες κόσμῳ χρώμενοι εἰς μάχην προυχώρουν καὶ ἐπὶ τοὺς βαρβάρους πλέοντες τὸν παιᾶνα ἐβόων.
Οὕτω δὲ ὁ Αἰσχύλος ὁ ποιητής, ὃς καὶ αὐτὸς τῇ μάχῃ παρῆν, τοὺς Ἕλληνας ποιεῖ ἐπὶ τοὺς βαρβάρους ἐπιπλέοντας· τὸ δεξιὸν μὲν πρῶτον εὐτάκτως κέρας ἡγεῖτο κόσμῳ, δεύτερον δ’ ὁ πᾶς στόλος ἐπεξεχώρει, καὶ παρῆν ὁμοῦ κλύειν πολλὴν βοήν· “ὦ παῖδες Ἐλλήνων, ἴτε, ἐλευθεροῦτε πατρίδ’, ἐλευθεροῦτε δὲ παῖδας, γυναῖκας, θεῶν τε πατρῴων ἕδη, θήκᾱς τε προγόνων· νῦν ὑπὲρ πάντων ἀγών.”
Οὕτως οὖν οἱ Ἕλληνες τῷ Περσικῷ στρατῷ προσέβαλλον καὶ ἐν τοῖς στενοῖς συμπίπτοντες ἐναυμάχουν ὀλίγοι πρὸς πολλούς. Οἱ δὲ βάρβαροι καίπερ πλείστᾱς ἔχοντες ναῦς οὐκ ἐδύναντο πάσαις ταῖς ναυσὶν ἅμα χρῆσθαι. Καὶ οἱ μὲν Ἕλληνες τὰς πρώτᾱς τῶν βαρβάρων ναῦς ἢ ἔβλαψαν ἢ κατέδῡσαν τοσαύτῃ σπουδὴ προσβάλλοντες ὥστε οἱ βάρβαροι μάλιστα φοβούμενοι ἐτρέποντο καὶ ἐπειρῶντο ἐκφυγεῖν. Ἐνταῦθα δὴ πλεῖστος ἐγένετο θόρυβος. Αἱ γὰρ τῶν βαρβάρων νῆες ἀλλήλαις ἐνέπῑπτον, αἱ μὲν ἐκ τῆς μάχης πειρώμεναι ἐκφυγεῖν, αἱ δὲ εἰς τὴν μάχην προχωροῦσαι. Τέλος δὲ πάντες οἱ βάρβαροι ἐφευγον οὐδενὶ κόσμῳ χρώμενοι, οἱ δὲ Ἕλληνες διώκοντες πλείστᾱς δὴ ναῦς κετέδῡσαν· καὶ πανταχοῦ μὲν ἦν ναυάγια, πανταχοῦ δὲ νεκροί, ὥστε τὴν θάλατταν οὐκέτι ἐξῆν ἰδεῖν. Οὕτως οὖν ἐμάχοντο ἕως νύξ ἐγένετο.
Ἐν δὲ τούτῳ ὁ Ξέρξης ἐκαθίζετο ἐπὶ ὄχθῳ τινὶ ἐγγὺς τῆς θαλάττης τὴν μάχην θεώμενος· ἐπίστευε γὰρ ὡς ῥᾳδίως νῑκήσουσιν οἱ Πέρσαι· ἠγνόει γὰρ τὰ τῆς τύχης οὐδ’ ἔγνω τί ἐν νῷ ἔχουσιν οἱ θεοὶ ἀλλ’ ἀεὶ ὕβρει ἐχρῆτο.
Γνοὺς δὲ ὅτι νῑκῶσι μὲν οἱ Ἕλληνες, οἱ δὲ βάρβαροι ἀποφεύγουσιν, ἀνέστη καὶ τοὺς πέπλους ἔῤῥηξεν. Ἐν πολλῇ γὰρ ἀπορίᾳ ἦν· ἀπολέσᾱς γὰρ τὸ ναυτικὸν οὐκέτι ἐδύνατο σῖτον παρέχειν τῷ πεζῳ στρατῷ μεγίστῳ ὄντι. Τοὺς μὲν οὖν στρατηγοὺς ἐκέλευσε τὸν πεζὸν στρατὸν ἄγειν κατὰ γῆν πρὸς τὴν Ἀσίᾱν, αὐτὸς δὲ ἀπέφυγεν ὀδῡρόμενος.
Οὕτως οὖν οἱ Ἕλληνες τοὺς Πέρσᾱς νῑκήσαντες τὴν Ἑλλάδα ἠλευθέρωσαν. Καὶ δὴ καὶ ἐν τούτῳ τῷ ἔργῳ οἱ Ἀθηναῖοι πλείστᾱς τε ναῦς παρέσχον τῶν Ἑλλήνων καὶ πλείστην ἐδήλωσαν ἀρετήν, ὥστε ἔξεστιν ἀληθῶς λέγειν ὅτι οἱ Ἀθηναῖοι τὴν Ἑλλάδα ἔσωσαν, καὶ οὐχ ἥκιστα ὁ Θεμιστοκλῆς, ὃς στρατηγὸς ὢν Ἀθηναῖος μάλιστα αἴτιος ἦν τῆς νίκης.
Τοῦτο τὸ ἐπίγραμμα τοῖς Ἀθηναίοις τοῖς ἐν τούτῳ τῷ πολέμῳ ἀποθανοῦσιν ἔγραψεν ὁ Σιμωνίδης, ποιητὴς ὢν ἄριστος·
εἰ τὸ καλῶς θνῄσκειν ἀρετῆς μέρος ἐστὶ μέγιστον,
ἡμῖν ἐκ πάντων τοῦτ’ ἀπένιμε τύχη.
Ἑλλάδι γὰρ σπεύδοντες ἐλευθερίᾱν περιθεῖναι
κείμεθ’ ἀγηράντῳ χρώμενοι εὐλογίᾳ.»

##  OΙ ΘΕΟΙ ΤΟΝ ΞΕΡΞΗΝ ΕΚΟΛΑΣΑΝ
«Ἡμεῖς γάρ, καταδουλοῦσθαι ὑπὸ τῶν βαρβάρων οὐ βουλόμενοι, ἐκινδῡνεύσαμεν ὑπὲρ τῆς πατρίδος καὶ ὑπὲρ τῆς τῶν πάντων Ἑλλήνων ἐλευθερίᾱς· καὶ διὰ τοῦτο ἀθανάτῳ εὐλογίᾳ τῷ ὄντι χρώμεθα, οὐκ ἐπεὶ ἐνῑκήσαμεν ἀλλὰ πολλῷ μᾶλλον ἐπεὶ δικαίᾱ ἦν ἡμῖν ἡ τῆς μάχης αἰτίᾱ. Μαχόμενοι γὰρ καὶ τὴν ἡμετέρᾱν πατρίδα ἐλευθεροῦντες οὐ μόνον πᾶσι τοῖς τότε ἀνθρώποις ἐδηλοῦμεν τί ἐστιν ἡ ἀρετή, ἀλλὰ καί ἐπαύομεν εἰς ἅπαντα τὸν ἔπειτα χρόνον τοὺς Ἕλληνας φοβουμένους πλῆθος νεῶν τε καὶ ἀνδρῶν. Ἔτι καὶ νῦν γὰρ ἥδε ἡ νῆσος τῇ τῆς μάχης μνήμῃ δηλοῖ ὅτι οἱ θεοὶ ἀεὶ τὴν μέν ὕβριν κολάζουσιν, τὴν δ’ ἀρετὴν τῑμῶσιν, καὶ μεγάλην δόξαν παρέχουσι τοῖς ὑπὲρ τῆς ἐλευθερίᾱς μαχομένοις. Ἡμεῖς μὲν γὰρ τοὺς βαρβάρους ὡς θύννους κώπαις ἐτύπτομεν· ἡ δὲ θάλαττα πᾶσα μεστὴ ἦν ἀνδρῶν βοώντων. Τοῦτο δὲ δεῖ ὑμᾶς γνῶναι· οὐδέποτε μιᾷ ἡμέρᾳ τοσοῦτον πλῆθος ἀνθρώπων ἀπέθανεν. Πολλαὶ γὰρ ἡμέραι καὶ νύκτες οὐχ ἱκαναί εἰσι τῷ πάντα τὰ τῶν Περσῶν κακὰ μέλλοντι περαίνειν. Ὁ δὲ λοιπὸς στρατὸς πεζῇ ἐξέφυγεν ἐκ τῆς Ἀττικῆς· οἱ μὲν οὖν πλεῖστοι τῶν στρατιωτῶν πορευόμενοι δίψῃ τε καὶ λῑμῷ ἀπέθανον – οὐδένα γὰρ σῖτον εἶχον, οὐδε κρήνην οὐδεμίαν εὗρον, καίπερ πολὺν χρόνον ζητοῦντες – οἱ δὲ εἰς τὸ Πάγγαιον ὄρος ἀφίκοντο· ἐν δὲ ἐκείνῃ τῇ νυκτὶ θεός τις ἄωρον χειμῶνα ἤγειρεν, καὶ ῥίγει ἔπηξε τὰ τοῦ Στρῡμόνος ποταμοῦ ὕδατα. Οἱ μὲν οὖν βάρβαροι τότε πᾶσι τοῖς θεοῖς ηὔχοντο· ἐπεὶ δὲ ἐπαύσαντο εὐχόμενοι, οἱ μὲν διέβησαν τὸν ποταμὸν διὰ τοῦ κρυστάλλου πορευσάμενοι, οἱ δὲ, ἐπεὶ ὁ ἥλιος ἀνατέλλων ἐπέφλεξε καὶ ταῖς ἑαυτοῦ ἀκτῖσι διεθέρμηνε τὰ τοῦ ποταμοῦ ὕδατα, ἔπῑπτον ἐπ’ ἀλλήλοις· ἀγαθῇ τύχῃ ἐχρήσατο τότε ὃς αὐτῶν ὡς τάχιστ’ ἀπέθανεν. Ὀλίγοι δὲ λοιποί, οἳ ἑαυτοὺς ἔσωσαν ἐκ τοσούτων συμφορῶν, μόλις διαβάντες εἰς τὴν Θρᾴκην, καὶ αὐτὴν διαπεράσαντες πολλῷ πόνῳ, τέλος ἀφίκοντο ἐκφυγόντες εἰς τὴν πατρίδα. Ταῦτ’ ἔστ’ ἀληθῆ. Ἐκλείπω δὲ λέγων πολλὰ τῶν κακῶν ἃ θεός τις τοῖς Πέρσαις ἐνάβαλε διὰ τὴν ὕβριν αὐτῶν.
Ἐν ἐκείνῳ γὰρ τῷ χρόνῳ πᾶσα μὲν ἡ Ἀσίᾱ ἐδούλευε τρίτῳ ἤδη βασιλεῖ· ὁ μὲν γὰρ πρῶτος, Κῦρος ὀνόματι, ἐλευθερώσᾱς Πέρσᾱς, τοὺς ἑαυτοῦ πολίτᾱς, ἅμα καὶ τοὺς δεσπότᾱς Μήδους ἐδουλώσατο, καὶ ἦρξε τῆς ἄλλης Ἀσίᾱς μέχρι Αἰγύπτου· ὁ δὲ υἱὸς αὐτοῦ ἐπέβη ἐπ’ ἄλλᾱς πολλὰς χώρᾱς Αἰγύπτου τε καὶ Λιβύης αὐτὰς δουλούμενος· τρίτος δὲ Δαρεῖος πεζῷ στρατῷ μὲν εἰσέβη εἰς τὰς τῶν Σκυθῶν χώρᾱς, ναυσὶ δὲ τὴν ἀρχὴν τὴν τῆς θαλάττης ἔλαβε καὶ τῶν νήσων. Ἐπιβαίνοντες δὲ ἐπ’ ἀλλοτρίων χώρᾱς, οὗτοι οἱ βασιλῆς οὐ μόνον τὰ σώματα ἀλλὰ καὶ τὰς ψῡχὰς καὶ τὰς γνώμᾱς τῶν ἀνθρώπων ἐδουλοῦντο. Ὁ δὲ Ξέρξης αὐτὸς πολλὰ καὶ ἄλλα ἔθνη ἐδουλοῦτο. Οὕτως ὁ τῶν Περῶν βασιλεὺς ἦρχε μὲν πολλῶν καὶ μεγάλων ἐθνῶν, εἶχε δὲ οὐ πιστούς τε καὶ ἐλευθέρους ἀνθρώπους, ἀλλὰ μόνον δούλων μέγα πλῆθος. Ἐπεὶ δὲ ἡ τῶν τυράννων πλεονεξίᾱ τοῖς ὑπάρχουσιν οὐκ ἀρκεῖται, τῶν δὲ ἀλλοτρίων ἀεὶ ἐπιθῡμεῖ, πληροῦται δὲ οὐδέποτε, ὁ Ξέρξης διέγνω πολεμεῖν τοῖς Ἕλλησιν, καὶ εἰς τὴν Εὐρώπην διέβη. Ποίῳ δὲ δικαίῳ χρώμενος ἐπὶ τὴν Ἑλλάδα ἐστράτευσεν; Ὥσπερ ἐν παντὶ τῷ βίῳ, οὕτω καὶ τότε τὴν ἑαυτοῦ ὕβριν ἐδήλου, νομίζων ἀθάνατος εἶναι καὶ τοὺς θεοὺς καταφρονήσᾱς, οἳ αὐτῷ τοσαύτην ἀρχὴν παρέσχον. Ὕβρις γὰρ κακὸν μέγιστον ἀνθρώποις ἐστίν, καὶ τυράννους φυτεύει. 
Τί δὲ ἄλλο ἐστὶν ὕβρις εἰ μὴ ἀμείνων θεῶν εἶναι νομίζειν, καὶ πάντας τοὺς ἀνθρώπους καταδουλοῦσθαι βούλεσθαι; Διὰ τοῦτο ὁ Ζεὺσ τὸν Ξέρξην ἐκόλσαεν· οὐ γὰρ δυνατόν ἐστι θνητοῖς πρὸς ἀθανάτους μαχέσασθαι. Ἔγνω μὲν οὖν ὁ Ξέρξης, ἔγνωσαν δὲ καὶ οἱ στρατιῶται αὐτοῦ, οἳ “ἀθανάτους” ἑαυτοὺς ἐτόλμησαν ὀνομάζειν, ὅτι οὐδὲν ἄλλο ἐστὶν ὁ ἄνθρωπος ἢ σκιᾶς ὄναρ, ὥσπερ λέγει ὁ ποιητής (Πινδάρου Πῡθικά, 8, 136).
Οἱ δὲ ἡμέτεροι πατέρες, καὶ ἡμεῖς αὐτοί, ἐκ παίδων διηγάγομεν τὸν βίον ἐν πάσῃ ἐλευθερίᾳ, καὶ τὴν δουλείᾱν ἐχθαίροντες· καὶ διὰ τοῦτο πολλὰ καὶ καλὰ ἔργα ἐποιοῦμεν ἐν παντὶ τῷ βίῳ καὶ ἰδίᾳ καὶ δημοσίᾳ, καὶ δὴ καὶ μαχόμενοι καὶ καταπολεμοῦντες τὴν ἐξ ἁπάσης τῆς Ἀσίᾱς δύναμιν ἐδηλοῦμεν πᾶσι τοῖς ἀνθρώποις ὅτι ἡ ἀρετὴ καὶ ἡ τόλμα ἀεὶ τὴν ὕβριν νῑκᾷ. Ὅτε δὲ ἐπέβημεν τοῖς πολεμίοις, οὐ προσέσχομεν τὸν νοῦν τοῖς τοῦ πολέμου κινδύνοις ἀλλ’ ἐν νῷ ἔσχομεν τὴν πατρίδα σῴζειν καὶ τοὺς παῖδας καὶ τὰς γυναῖκας· ἀνδρείᾱν οὖν τε καὶ ἀρετὴν ἐδηλώσαμεν μετὰ νοῦ – ὅτε μὲν γάρ τι ποιεῖ ἄνευ νοῦ ἄνθρωπος, ἀεὶ βλάπτεται, ὅτε δὲ σὺν νῷ, ὠφελεῖται· ὁ νοῦς γὰρ ἡμῶν ἐστιν ἐν ἑκάστῳ θεός – καὶ διὰ τοῦτο οἱ θεοὶ πάντες ἐβοήθησαν μὲν ἡμῖν, ἐκόλασαν δὲ τοὺς βαρβάρους. Οἱ γὰρ θεοί, εἰ τὰ ἀληθῆ λέγειν δεῖ, διέγνωσαν τὴν μὲν ἡμῶν νίκην, τὴν δὲ τῶν βαρβάρων ἧτταν· ὁ μὲν γὰρ ἀνθρώπινος νοῦς οὐδέν ἐστιν, οἱ δὲ θεοί εἰσιν οἱ κυβερνῶντες πάντα.
Γνῶθι οὖν, ὦ παῖ, τὰ τῶν πατέρων ἔργα καὶ τὴν τόλμαν, καὶ δήλου καὶ σὺ ἀεὶ ἐν παντὶ τῷ βίῳ τὴν αὐτὴν ἀρετὴν, εἰ τοῖς θεοῖς φίλος εἶναι βούλει καὶ τῆς πατρίδος ἄξιος ἐθέλεις γίγνεσθαι.»

## ΟΙ ΠΕΡΣΑΙ ΤΑΣ ΑΘΗΝΑΣ ΑΙΡΟΥΣΙΝ
Οἱ Πέρσαι αἱροῦσιν ἔρημον τὸ ἄστυ, καί τινας εὑρίσκουσι τῶν Ἀθηναίων ἐν τῷ ἱερῷ ὄντας, ταμίᾱς τε τοῦ ἱεροῦ καὶ πένητας ἀνθρώπους, οἳ φραξάμενοι τὴν Ἀκρόπολιν ἠμύνοντο τοὺς προσβάλλοντας. Οἱ δὲ Πέρσαι καθιζόμενοι ἐπὶ τὸν ὄχθον τὸν ἐναντίον τῆς Ἀκροπόλεως, ὃν οἱ Ἀθηναῖοι καλοῦσιν Ἀρειόπαγον, ἐπολιόρκουν.
Οἱ δὲ Ἀθηναῖοι, καίπερ κάκιστα πάσχοντες, οὐκ ἤθελον εἴκειν ἀλλὰ ἠμύνοντο, ὥστε πολὺν χρόνον Ξέρξης ἠπόρει, οὐ δυνάμενος αὐτοὺς ἑλεῖν. Τέλος δὲ οἱ Πέρσαι οὕτως εἶλον· ἀνέβησαν γάρ τινες ὅπου ἀπόκρημνος ἦν ὁ χῶρος καὶ οὐκ ἐφύλαττον οἱ Ἀθηναῖοι ἀλλ’ ἐπίστευον ὡς οὐδεὶς δύναται ταύτῃ ἀναβῆναι. Ὡς δὲ εἶδον αὐτοὺς ταύτῃ ἀναβεβηκότας ἐπὶ τὴν Ἀκρόπολιν, οἱ μὲν ἔῤῥῑπτον ἑαυτοὺς κατὰ τὸ τεῖχος καὶ ἀπέθανον, οἱ δὲ εἰς τὸ ἱερὸν ἔφευγον. Οἱ δὲ Πέρσαι πρῶτον μὲν τοὺς ἱκέτᾱς ἀπέκτειναν, ἔπειτα δὲ τὸ ἱερὸν σῡλήσαντες ἐνέπρησαν πᾶσαν τὴν Ἀκρόπολιν.

# Κεφάλαιον ΙΣʹ (16)

## ΜΕΤΑ ΤΗΝ ΕΝ ΤΗΙ ΣΑΛΑΜΙΝΙ ΜΑΧΗΝ (α)

Οὕτως οὖν περάνᾱς τὸν λόγον ὁ ναύτης κατέκειτο ἐπὶ τῷ καταστρώματι, ὁ δὲ Δικαιόπολις καὶ Φίλιππος ἐσίγων, πάντα θαυμάζοντες ἅπερ εἶπεν. Τέλος δὲ ὁ Φίλιππος, «ὡς ἀνδρείως,» ἔφη, «ἐμάχοντο οἱ Ἕλληνες, ὡς λαμπρῶς τοῖς συμμάχοις ἡγοῦντο οἱ Ἀθηναῖοι. Σὺ δὲ τί ἐποίεις μετὰ τὸν πόλεμον; Ἆρα ἔμπορος γενόμενος ἐν ὁλκάσιν ἔπλεις;» Ὁ δέ, «οὐδαμῶς,» ἔφη, «οὐ γὰρ ἐτελεύτησεν ὁ πόλεμος ἀλλὰ πολὺν ἔτι χρόνον ἔδει πρὸς τοὺς βαρβάρους μάχεσθαι. Πάσᾱς τε γὰρ τὰς νήσους καὶ πᾶσαν τὴν Ἰωνίᾱν εἶχον οἱ βάρβαροι.»
Ὁ δὲ Φίλιππος· «Ἀλλὰ πόσον χρόνον ἔδει μάχεσθαι; Ἆρα πολλαῖς παρῆσθα μάχαις;»
Ὁ δὲ ναύτης ἀναστὰς καὶ αὐτῷ προσχωρήσᾱς, «μάλιστά γε, ὦ παῖ,» ἔφη, «πλείσταις τε μάχαις παρῆν καὶ πολλαχόσε τῆς γῆς ἔπλεον μετὰ τῶν συμμάχων. Ἀεὶ δὲ τοὺς βαρβάρους ἐνῑκῶμεν.»
Ὁ δὲ Φίλιππος· «Ἀλλὰ ποῦ γῆς ἐμάχεσθε;»
Ὁ δέ· «Πρῶτον μὲν ἅμα ἦρι ἀρχομένῳ τοῖς Ἴωσι τὴν ἐλευθερίᾱν κατηγάγομεν· πλεύσαντες γὰρ ἑκατὸν ναυσι πρὸς τὴν Σάμον καὶ τὸ τῶν βαρβάρων ναυτικὸν εἰς τὴν Μυκάλλην διώξαντες, ἐξέβημεν εἰς τὴν γῆν καὶ τόν τε στρατόν αὐτῶν ἐνῑκήσαμεν καὶ τὸ ναυτικὸν διεφθείραμεν. Οἱ δὲ Ἴωνες, ὡς ἠπίσταντο ὅτι νῑκῶμεν, ἀπὸ τῶν Περσῶν ἀποστάντες ἡμῖν ἐβοήθουν· οὕτως οὖν ἐλεύθεροι αὖθις ἐγένοντο. Τῷ δὲ ἐπιγιγνομένῳ ἔτει πανταχόσε τοῦ Αἰγαίου πόντου πλέοντες τοὺς βαρβάρους ἐξηλάσαμεν· τήν τε γὰρ Κύπρον ἠλευθερώσαμεν καὶ πρὸς τὸν Πόντον πλεύσαντες τό τε Βυζάντιον εἵλομεν καὶ ἄλλᾱς πόλεις πολλάς· οὐδαμοῦ γὰρ ἡμῖν ἀντέχειν ἐδύναντο οἱ βάρβαροι.
Ὕστερον δέ, ὡς οἱ Πέρσαι στρατόν τε μέγιστον καὶ ναῦς διᾱκοσίᾱς συναγείραντες εἰς τὸν Αἰγαῖον πόντον αὖθις εἰσβίαζεσθαι ἐπειρῶντο, ὁ Κίμων, στρατηγὸς ἄριστος ὤν, ἡμῖν ἡγούμενος κατέλαβεν αὐτοὺς παρὰ τῷ Εὐρυμέδοντι ποταμῷ καὶ ἐνίκησε κατὰ γῆν τε καὶ θάλατταν ἐν μάχῃ μεγίστῃ.
Καὶ δὴ καὶ εἰς τὴν Αἴγυπτον ἐστρατεύσαμεν καὶ τοῖς ἐνοίκοις βοηθοῦντες τοὺς Πέρσᾱς ἐξηλάσαμεν. Ἀνά τε γὰρ τὸν Νεῖλον ἐπλέομεν, ποταμὸν μέγιστον, ὃς πᾶσαν τὴν Αἴγυπτον τοῦ θέρους ἄρδει καὶ εἰς τὴν θάλατταν ἑπτάρους εἰσρεῖ· καὶ τὴν Μέμφιν εἵλομεν, πόλιν μεγάλην ἐπὶ τῷ Νείλῳ κειμένην. Ἓξ οὖν ἔτη ἐν τῇ Αἰγύπτῳ ἐμένομεν καὶ πολλὰ θαύματα εἴδομεν· οἱ γὰρ Αἰγύπτιοι πάντα ἔμπαλιν τοῖς ἄλλοις ἀνθρώποις ποιοῦσι καὶ νόμοις ἀλλοίοις χρῶνται. Ἐν γὰρ τοῖς Αἰγυπτίοις αἱ μὲν γυναῖκες ἀγοράζουσιν, οἱ δὲ ἄνδρες κατ’ οἶκον μένοντες ὑφαίνουσιν.
Τάς τε οὖν πῡραμίδας ἐθεωρήσαμεν, σήματα μέγιστα ὄντα τῶν βασιλέων τῶν ἀρχαίων, καὶ τὴν Σφίγγα, εἰκόνα δεινοτάτην, τὸ μὲν ἥμισυ γυναῖκα, τὸ δὲ ἥμισυ λέαιναν. Καὶ δὴ καὶ ζῷα ἔκτοπα εἴδομεν, κροκοδίλους τε, οἳ πάντων θνητῶν ἐξ ἐλαχίστων μέγιστοι γίγνονται καὶ φοβερώτατοι, καὶ στρουθούς, ὄρνῑθάς τινας μεγίστους, οἳ πέτεσθαι οὐ δύνανται ἀλλὰ τρέχουσιν οὐδὲν βραδύτερον ἢ οἱ ἵπποι. Τέλος δὲ οἱ Πέρσαι, στρατὸν μέγιστον συναγείραντες, προσέβαλόν τε ἡμῖν καὶ ἐκ Μέμφιδος ἐξήλασαν. Οὕτως οὖν πρῶτον συμφορὰν μεγίστην ἐπάθομεν· διᾱκοσίᾱς γὰρ ναῦς ἀπολέσαντες μόλις ἡμεῖς αὐτοὶ εἰς τὴν Κυρήνην κατεφύγομεν.»

## ΜΕΤΑ ΤΗΝ ΕΝ ΤΗΙ ΣΑΛΑΜΙΝΙ ΜΑΧΗΝ (β)
Ὁ δὲ Φίλιππος· «Ἆρ’ οὐ τοσαύτην συμφορὰν παθόντες τοῦ πολέμου ἐπαύσασθε;»
Ὁ δὲ ναύτης, «ἥκιστά γε,» ἔφη· «οὐδὲν γὰρ ἐδύνατο τὸν τῶν Ἀθηναίων θῡμὸν καθαιρεῖν. Δι’ ὀλίγου οὖν ὁ Κίμων τῷ ναυτικῷ εἰς Κύπρον ἡγησάμενος τοὺς Πέρσᾱς αὖθις ἐνίκησεν, αὐτὸς δὲ πόλιν τινὰ πολιορκῶν ἀπέθανεν. Ἡμεῖς οὖν λῡπούμενοι οἴκαδε ἀπεπλεύσαμεν. Τῷ δὲ ἐπιγιγνομένῳ ἔτει σπονδὰς ὁ δῆμος ἐποιήσατο βασιλεῖ. Τοσαῦτα οὖν εἰργασάμεθα πρὸς τοὺς βαρβάρους μαχόμενοι. Ἀγὼν οὖν μέγιστος πρόκειταί σοι, ὦ παῖ· δεῖ γάρ σε ἄξιον γίγνεσθαι τῶν πατέρων.»
Ὁ δὲ Φίλιππος, «ἀληθῆ λέγεις, ὦ γέρον,» ἔφη· ἐὰν δὲ ἵλεως ᾖ ὁ θεός, ἐγὼ ἀνὴρ ἀγαθὸς γίγνεσθαι πειράσομαι, ἄξιος τῶν πατέρων. Ἀλλὰ τί ἐποίεις σὺ ἐν τῇ εἰρήνῃ;»
Ὁ δὲ γέρων, «οὐκέτι νεᾱνίᾱς ἦν ἐγώ,» ἔφη, «οὐδὲ τοσαύτῃ ῥώμῃ ἐχρώμην ὥστε ἐν τῷ ναυτικῷ ἐρέσσειν. Μισθοφορῶν οὖν ἐν ὁλκάσι πολλαχόσε τῆς γῆς ἔπλεον. Εἴς τε γὰρ τὴν Σικελίᾱν ἦλθον, οὗπερ τὸ Αἰτναῖον ὄρος εἶδον ποταμοὺς πυρὸς πρὸς τὸν οὐρανὸν ἐκβάλλον, καὶ εἰς τὴν Σκυθίᾱν ἔπλευσα, οὗπερ τοῦ χειμῶνος τοσαῦτά ἐστιν τὰ ψύχη ὥστε πήγνυσθαι καὶ τὴν θάλατταν. Νῦν δὲ μάλα γεραιὸς ὢς πλοῦς τινας μῑκροὺς ποιοῦμαι περὶ τὰς νήσους, καὶ θάνατον εὔκολος προσδέχομαι.»
Ὁ δὲ Φίλιππος, «πολλὰ μὲν εἶδες, ὦ γέρον,» ἔφη, «ἐν τῷ μακρῷ βίῳ, πολλὰ δὲ καὶ ἔπαθες. Οὐ γὰρ αὐτὸς ὁ Ὀδυσσεὺς ποῤῥωτέρω ἐπλανᾶτο ἢ σύ.»
Ὁ δὲ γέρων πρὸς τὴν γῆν βλέψᾱς ἀνέστη καί, «ἰδού,» ἔφη, «ἤδη πάρεσμεν εἰς τὸν λιμένα. Χαίρετε οὖν. Δεῖ γάρ με σπεύδειν καὶ τοῖς ἄλλοις ναύταις συλλαμβάνειν.»
Οὕτως εἰπὼν ἀπέβη πρὸς τὴν πρῷραν, οἱ δὲ ἔμενον πάντα ἐνθῡμούμενοι ἅπερ εἶπεν.
Οἱ δ’ ὅτε δὴ λιμένος πολυβενθέος ἐντὸς ἵκοντο, ἱστία μὲν στείλαντο, θέσαν δ’ ἐν νηῒ μελαίνῃ καρπαλίμως, τὴν δ’ εἰς ὅρμον προέρεσσαν ἐρετμοῖς.
Ἐπεὶ οὖν ἡ ναῦς ὥρμει πρὸς τῷ χώματι, ἐξέβησαν οἱ ἄνθρωποι εἰς τὴν γῆν. Ἐκβάντες δὲ οἱ μὲν οἴκαδε ἔσπευδον, οἱ δὲ εἰς τὴν πόλιν ἐβάδιζον οἰνοπώλιον ζητοῦντες.

## Η ΑΙΓΙΝΑ
Πάντες οὖν τὴν ναῦν ἐκλιπόντες κατὰ τὰς τῆς πόλεως ὁδοὺς διὰ τοῦ ὁμίλου ἔσπευδον· πολλοὶ μὲν γὰρ ἦσαν οἱ ἄνθρωποι οἱ ἐν τῷ λιμένι, πολλὰ δὲ τὰ καπηλεῖα, καὶ πανταχοῦ οἱ κάπηλοι τὰ ἑαυτῶν ὤνια ἐβόων. Μόνοι οὖν ὁ Δικαιόπολις καὶ ὁ Φίλιππος καὶ ὀλίγοι ναῦται οὐκ ἐξέβησαν ἐκ τῆς νεώς· ὁ μὲν γὰρ Δικαιόπολις, ἄπειρος ὢν τῆς πόλεως καὶ φοβούμενος ὑπὲρ τοῦ παιδός, ἐν τῇ νηῒ ἔμενε ἀπορῶν τί δεῖ ποιεῖν, οἱ δὲ ναῦται φορτία τινὰ εἰς τὸ χῶμα ἐξέφερον. 
Ὁ μὲν οὖν Δικαιόπολις ἀπὸ τοῦ καταστώματος ἔβλεπε πρὸς τὴν πόλιν καὶ πρὸς τὸν λιμένα, κάλλιστόν τε καὶ ἀνθρώπων μεστὸν ὄντα, ὁ δὲ Φίλιππος, «πάππα φίλε,» ἔφη, «ποῦ γῆς ἥκομεν; Ἆρα ἤδη ἐν τῷ τῆς Ἐπιδαύρου λιμένι ἐσμέν; Πολλῶν γὰρ ἀνθρώπων βοώντων ἀκούω.» Ὁ δὲ Δικαιόπολις ἀποκρῑνόμενος, «οὐδαμῶς, ὦ φίλε παῖ,» ἔφη, «ἀλλ’ εἰς νῆσόν τινα ἥκομεν. Μέγας δέ ἐστιν ὁ λιμήν, καὶ μάλα καλὸς καὶ μεστὸς ἀνθρώπων πανταχόσε σπευδόντων. Πολλαὶ δέ εἰσι καὶ αἱ νῆες αἳ ὁρμοῦσιν ἐν τῷδε τῷ λιμένι. Τί δὲ ἐκεῖνοι οἱ ἄνδρες ποιοῦσιν; Πρὸς γὰρ τὰς ναῦς ἐκ τῶν καπηλείων, καὶ αὖθις ἀπὸ τῶν νεῶν πρὸς τὰ καπηλεῖα σπεύδουσιν ἐμπόροις τισὶ διαλεγόμενοι. Κάπηλοί εἰσι κατὰ τὸ εἰκός, οἳ ἐκ τῶν ἐμπόρων ὠνεῖσθαι βούλονται τὰ ὤνια ἃ ἐκεῖνοι ταῖς ναυσὶ πλέοντες ἤνεγκον. Ἰδοὺ ὡς ἐρίζουσιν· ἀμέλει γὰρ οὐ βούλονται παρασχεῖν τοσοῦτον ὅσον οἱ ἔμποροι αἰτοῦσιν. Φεῦ τῶν ἀνθρώπων· πανταχοῦ γὰρ τῆς γῆς οἱ αὐτοί εἰσιν. Ἥδε δὲ ἡ χώρᾱ οὐ φαίνεταί μοι πολλὰ τοῖς ἐργαζομένοις φέρειν· ἐγὼ γὰρ ἐνίοτε οὐ δύναμαι ἀροῦν τὸν ἀγρὸν τὸν ἐμόν, ὅτε πολλοὶ λίθοι εἰσὶν οἳ τὸ ἄροτρον ἐμποδίζουσιν, οὐδὲ σὺ δύνασαι μετὰ τοῦ δούλου σπείρειν τὴν γῆν καὶ φυτεύειν τὰς ἀμπέλους εἰ μὴ ἐκφέρομεν τοὺς λίθους ἐκ τοῦ ἀγροῦ· ἀλλ’ ἐνταυθα, ὡς ἔμοιγε δοκεῖ, οὐδεὶς γεωργός, καίπερ ἄριστος ὢν καὶ ἄοκνος, τήνδε τῆν γῆν καλῶς γεωργεῖν δύναται οὕτω πετρώδη οὖσαν. Πανταχοῦ γὰρ πέτραι εἰσίν, ὦ παῖ.»
Ἐν δὲ τούτῳ ἀνήρ τις ὑπολαβών, «ἡμεῖς δέ,» ἔφη, «τοῦτο ποιεῖν δυνάμεθα, καὶ εἰ ὑμεῖς μὴ δύνασθε, ὦ ἄνθρωπε· οἱ γὰρ ἰσχῡροί τε καὶ ἄοκνοι τῶν ἀνθρώπων πολλῷ πόνῳ ἐργαζόμενοι σχεδὸν πάντα ποιεῖν δύνανται. Οἱ δὲ Μυρμιδόνες οὐχ οὕτως ὀνομάζονται, ὥσπερ λέγουσι κατὰ τὸν μῦθον, ἐπεὶ τῷ Αἰακῷ ὄντι μόνῳ ἐν τῇ νήσῳ καὶ εὐξαμένῳ ὁ Ζεὺς ἐκ μυρμήκων ἀνθρώπους ἐποίησεν, ἀλλ’ ἐπεὶ οἱ τήνδε τὴν χώρᾱν οἰκοῦντες, σκάπτοντες καὶ ὀρύττοντες τὴν γῆν ὥσπερ μύρμηκες, κρείττονες τῶν πετρῶν ἐγένοντο, ὥστε δύνασθαι γεωργεῖν. Εἰκότως δέ, ὥσπερ νῦν δὴ ἔλεγες, καίπερ ἐργαζομένοις μάλα σφόδρα ἡ γῆ οὐ πολλὰ φέρει τοῖς ἐνταῦθα οἰκοῦσιν. Οὐδεὶς γὰρ δύναται τῇ φύσει μάχεσθαι. Διὰ τοῦτο οἱ Αἰγῑνῆται ἐμπορικῶς θαλαττουργοῦσιν, καὶ αὐτὴ ἡ Αἴγῑνα – οὕτω γὰρ ὀνομάζεται ἡ νῆσος – μέγα ἐμπόριόν ἐστιν.»
Ὁ δὲ Δικαιόπολις, «τίς ὢν σύ,» ἔφη, «ταῦθ’ ἡμῖν λέγεις, ὦ ἄνθρωπε;»
Ὁ δὲ ἀποκρῑνόμενος, «Τῑμάσαρχος,» ἔφη, «ὄνομά μοί ἐστιν, καὶ ναύτης εἰμὶ Αἰγῑνήτης.»
Καὶ ὁ Δικαιόπολις, «καλῶς ἐπίστασαι ἀττικίζειν,» ἔφη, «καίπερ Αἰγῑνήτης ὤν.»
Ὁ δὲ ναύτης· «Εἰκότως γε· τὸ γὰρ πλεῖστον τοῦ βίου ἐν τῷ Πειραιεῖ διέτρῑψα ναύτης ὢν ἐν νηῒ Ἀθηναίᾳ. Ἐν δὲ τῇδε τῇ νήσῳ πρῶτον τὸ φῶς εἶδον, καὶ ἐνταῦθα οἱ τοκῆς παιδίον μ’ ἔθρεψαν· ἐν ταύταις ταῖς ὁδοῖς μεθ’ ἡλίκων ἔπαιζον, καὶ ἐν τῷ θεάτρῳ ᾖδον, παῖς ὤν. Ἐπεὶ δὲ νεᾱνίσκος ἐγενόμην, οὐκ ἐδυνάμην ἐν τῇ φίλῃ πατρίδι μένειν. Διὰ τοῦτο, ναύτης γενόμενος, εἰσέβην εἰς ναῦν τινα καὶ ἀπέπλευσα εἰς ἀλλοτρίᾱς χώρᾱς.»
Ἤρετο οὖν αὐτὸν ὁ Φίλιππος· «Διὰ τί δὲ οὐκ ἐδύνω ἐν πατρίδι μένειν; Ἆρά σε ἐξέβαλον τῆς πόλεως οἱ πολῖται;»
Ὁ δὲ ναύτης γελάσᾱς, «οὐδαμῶς, ὦ παῖ,» ἔφη, «ἀλλ’ ἀεὶ ἐφίλησάν με οἱ πολῖται, οἳ ἔτι καὶ νῦν μάλα φιλοῦσιν· ὁ δὲ πατήρ, γεωργὸς ὤν, μῑκρὸν εἶχε κλῆρον, καὶ οὐκ ἐδύνατο τρέφειν πάντας ἡμᾶς, ἕνδεκα υἱοὺς ὄντας. Ὀλίγον τινὰ χρόνον οὖν ἐπειρᾱσάμην ἔργον ποιεῖσθαί τι ἐν πατρίδι – οὔτ’ ἐγὼ γὰρ οὔθ’ οἱ ἀδελφοὶ ἐβουλόμεθα ἐκ τῆς νήσου ἀποχωρεῖν – ἀλλ’ οὐκ ἐδυνάμεθα ἡμῖν ἱκανὴν τέχνην εὑρεῖν. Οὐδὲν ἄλλο γὰρ ἠπιστάμεθα εἰ μὴ τὴν γεωργίᾱν καὶ τὴν ναυτικὴν τέχνην· σχολάζοντες γὰρ καὶ μετὰ φίλων τινῶν πλέοντες καὶ θαλατταουργοῦντες τήν τε ναυτικὴν καὶ τὴν ἁλιευτικὴν ἐμάθομεν.»
Καὶ ὁ Δικαιόπολις, «ἆρ’ οὐκ ἐδύνασθε,» ἔφη, «τὴν ἁλιευτικὴν ἐργαζόμενοι ἁλιῆς γίγνεσθαι;»
Ὁ δὲ ναύτης· «Ὅτε ἐγὼ ἔτι παῖς δώδεκα ἐτῶν ἦν, οἱ ἀδελφοὶ ἐμοῦ πρεσβύτεροι, πειράσαντες τὴν ἁλιευτικὴν ἐργάζεσθαι, σκάφην τινὰ ἐπρίαντο οὐ μεγάλην, ἱκανὴν δέ· ἀλλ’ οὐκ ἐχρήσαντο ἀγαθῇ τύχῃ. Μετ’ οὐ πολὺν γὰρ χρόνον χειμὼν μέγας ἐξαίφνης ἐπεγένετο αὐτοῖς ἐν τῇ θαλάττῃ· ἡ μὲν οὖν θάλαττα ἐκύμαινε, οἱ δὲ ἄνεμοι, πνέοντες μάλα σφόδρα, τὴν σκάφην οὕτω βιαίως προσέβαλλον ὥστε οἱ ἀδελφοὶ οὐκέτι ἐδύναντο αὐτὴν κυβερνᾶν. Ἡ μὲν οὖν σκάφη, ταῖς πέτραις προσκρούσᾱσα, κατέδῡ, οἱ δὲ ἀδελφοὶ διὰ μεγάλων κῡμάτων νέοντες μόλις ἔσωσαν ἑαυτούς.Ἔπειτα δὲ οὐχ οἷοί τ’ ἐγένοντο τοσοῦτον ἀργύριον εὑρεῖν ὥστε δύνασθαι ἄλλην καὶ ἰσχῡροτέρᾱν σκάφην ὠνεῖσθαι. Ὁ μὲν οὖν πρεσβύτατος τῶν ἀδελφῶν, οὐ δυνάμενος ἐν τῇ νήσῳ διάγειν τὸν βίον, εἰσέβη εἰς ναῦν τινα, καὶ ἐξ ἐκείνου τοῦ χρόνου ἔμπορος ἐγένετο. Καὶ οἱ ἄλλοι πάντες εἰσέβησαν εἰς ναῦς, οἱ μὲν ἐμπορικήν, οἱ δὲ ναυτικὴν ἐργαζόμενοι, πλὴν τοῦ νεωτάτου, ὅς, γεωργὸς ὤν, τὸν τοῦ πατρὸς κλῆρον ἐργάζεται. Ἔτη ἐστὶν εἴκοσιν ὅτε ἐκ τῆσδε τῆς νήσου πρῶτον ἀπέπλευσα δακρύων· ἀλλ’ ἔτι καὶ νῦν κατὰ θάλατταν πλέοντα ἀεὶ πόθος λαμβάνει με τοῦδε τοῦ λιμένος τοῦ μεγάλου Αἰακοῦ, τοῦ ἡμετέρου προγόνου, ὃς πάντων τῶν ἀνθρώπων εὐσεβέστατος ἐγένετο. Τίς δὲ τὸν μῦθον τὸν περὶ τοῦ Αἰακοῦ οὐκ ἐπίσταται; Ἀμέλει καὶ ὑμεῖς ἐπίστασθε αὐτόν.»
Ὁ δὲ Φίλιππος· «Ἐγὼ μὲν οὐκ ἐπίσταμαι· ἆρ’ ἐπίστασαι σύ, ὦ πάτερ;»
«Οὐδαμῶς,» ὁ Δικαιόπολις ἔφη· «ἀλλ’, ὦ ναῦτα, διηγοῦ ἡμῖν τοῦτον τὸν μῦθον· ἄγροικοι γὰρ ὄντες οὐκ ἐπιστάμεθα αὐτόν.»
Καὶ ὁ ναύτης, «θαυμάζω δέ,» ἔφη, «ἀκούων ὅτι ἀγνοεῖτε τοῦτον τὸν μῦθον, ὃν σχεδὸν πάντες οἱ Ἕλληνες ἐπίστανται. Ἀκούετε οὖν· καὶ μάλιστα σύ, ὦ παῖ, τῷ λόγῳ πρόσεχε τὸν νοῦν, καὶ σαφῶς ἐπίστασο ὅση ἐστὶν ἡ τῶν Αἰγῑνητῶν δόξα.
Λέγουσι μὲν οὖν ὅτι Αἴγῑνα ἦν θυγάτηρ τοῦ Ἀσωποῦ ποταμοῦ, κόρη μάλα καλή. Ὁ δὲ Ζεύς, ἐπεὶ πρῶτον αὐτὴν εἶδεν, πόθῳ φερόμενος αὐτὴν ἥρπασεν. Ταύτην Ἀσωπὸς ζητῶν ἔμαθεν ὅτι ὁ Ζεὺς ἥρπασε τὴν θυγατέρα. Ζεὺς δέ, ὀργιζόμενος, Ἀσωπὸν μὲν διώκοντα κεραυνῷ βαλὼν ἤμῡνέ τε καὶ ἀπέπεμψεν (διὰ τοῦτο ἔτι καὶ νῦν ἐν τοῖς τοῦ Ἀσωποῦ ὕδασιν ἄνθρακες ἔνεισιν), Αἴγῑναν δὲ κομίσᾱς εἰς τὴν τότε Οἰνώνην λεγομένην νῆσον, ἣ νῦν Αἴγῑνα ἐξ αὐτῆς ὀνομάζεται, παῖδα ἐξ αὐτῆς ἔσχεν, ὀνόματι Αἰακόν.
Ἐπεὶ δὲ πρῶτον ὁ Αἰακὸς ἥβησεν, τῆς νήσου ἐβασίλευσεν. Ἐγένετο δὲ τότε αὐχμὸς ὃς τὴν Ἑλλάδα οὐκ ὀλίγον χρόνον ἐπίεζεν· πολλοὶ μὲν ἄνθρωποι ἀπέθανον διὰ τὴν ἀνομβρίᾱν τε καὶ τὴν ἀκαρπίᾱν, οὐκ ἐδύναντο δὲ οἱ Ἕλληνες τοῖς ἱεροῖς καὶ τοῖς εὐχαῖς τὸν Δία ὀργίλως ἔχοντα ἱλάσκεσθαι. Ἐπιστάμενοι δὲ ὅτι ὁ Αἰακὸς τῶν πάντων Ἑλλήνων εὐσεβέστατός ἐστι καὶ θεοῖς φίλτατος, εἰς αὐτὸν ἦλθον οἱ βασιλῆς τῶν πόλεων ἱκετεύοντες αὐτόν· ἐνόμισαν γὰρ αὐτὸν μόνον δύνασθαι εὑρεῖν παρὰ τῶν θεῶν τὴν τῶν κακῶν καὶ τῆς συμφορᾶς ἀπαλλαγήν. Ὁ δὲ Αἰακὸς αὐτοῖς ἱκετεύουσιν ἐπείσατο. Ἀνελθὼν οὖν ἐπὶ τὸ Ἑλληνικὸν ὄρος πρῶτον μὲν ἔθῡσεν, ἔπειτα δὲ τὰς χεῖρας ἀνέσχεν εἰς οὐρανὸν καί, ἀποκαλέσᾱς τὸν Δία κοινὸν πατέρα τῶν Ἑλλήνον, ηὔξατο οἰκτῖραι τὴν Ἑλλήαδα ὑπὸ λῑμοῦ διαφθειρομένην. Ἐν ᾧ δὲ ηὔχετο ἐξαίφνης πάντες οἱ παρόντες βροντὴν ἤκουσαν καί, τοὺς ὀφθαλμοὺς ἐπάραντες, τὸν οὐρανὸν νεφελῶν μεστὸν εἶδον· ὀλίγῳ δὲ ὕστερον ἐκ Διὸς ἐγένετο ὕδωρ πολύ, ὃ ὅλην ἐπλήρωσε τὴν χώρᾱν. Ἡ δὲ γῆ ἐξ ἐκείνου τοῦ χρόνου πολλοὺς καὶ μεγάλους καρποὺς ἤνεγκε τοῖς Ἕλλησιν. Ἰδού· ἐν γὰρ ἐκείνῳ τῷ ὄρει, ὑφ’ οὗ ἡ πόλις κεῖται, ἱερόν ἐστιν, ὃ Αἰακὸς τῷ Πανελληνίῳ Διὶ ᾠκοδόμησεν, ὅπου ἐποιήσατο τὴν εὐχήν. Ὁ δὲ Αἰακὸς ἐκ τῆς γυναικός, Ἐνδηΐδος ὀνόματι, δύο εἶχε παῖσας, Πηλέᾱ καὶ Τελαμῶνα.
Ὅρᾱ οὖν, ὦ παῖ, τίνες εἰσὶν οἱ τῶν Αἰγῑνητῶν πρόγονοι. Διὰ τί δὲ κεῖσαι ἐπὶ τῷ καταστρώματι καὶ οὐκ ἔρχῃ εἰς τὴν πόλιν; Πολλὰ γὰρ καὶ καλὰ ἄξιά ἐστι θεᾶσθαι. Σὺ δέ, ὦ γεωργέ, τί ἐᾷς τὸν παῖδα κεῖσθαι ἐν τῇ νηΐ; Οὐ πολὺ γὰρ ἀπέχει τοῦ λιμένος τὸ θέᾱτρον, μέγιστον ὄν τε καὶ κάλλιστον· πολλὰ δὲ ἱερά ἐστιν, τὸ μὲν Ἀπόλλωνος, τὸ δὲ Ἀρτέμιδος, τὸ δὲ Διονύσου, καὶ ἄλλα καὶ πολλά. Καλλίστη γάρ ἐστιν ἡ νῆσος, καίπερ οὐκέτι “ηὔπυργον ἕδος καὶ δίκᾳ ξεναρκέϊ κοινὸν φέγγος,” ὥσπερ ῇσεν ὁ ποιητής.»
Ὁ δὲ Δικαιόπολις στενάζων, «κεῖται μὲν ὁ παῖς,» ἔφη, «ἐπεὶ μόλις βαδίζειν δύναται τῆς ἐμῆς χειρὸς ἐχόμενος· τυφλὸς γάρ ἐστιν. Διὰ τοῦτο νῦν πλέομεν πρὸς τὴν Ἐπίδαυρον· βουλόμεθα γὰρ εὔχεσθαι τῷ Ἀσκληπιῷ, εἴ πως ἐθέλει αὐτὸν θεραπεύειν καὶ ἰᾶσθαι.»
Ὁ δὲ ναύτης· «Συλλῡποῦμαι ὑμῖν, καὶ οἰ οἰκτίρω τὸν παῖδα· δεῖ δὲ ὑμᾶς οὐδὲν ἧττον, ἐκβάντας ἐκ τῆς νεώς, δεῖπνον ἑλέσθαι. Οὐ γὰρ πολὺν χρόνον ἐνταῦθα ὁρμεῖν δυνάμεθα· βούλεται γὰρ ὁ ναύκληρος πρὸ τῆς νυκτὸς εἰς τὴν Ἐπίδαυρον ἀφικέσθαι. Ἐγὼ μὲν οὐ δύναμαι ὑμῖν ἡγεῖσθαι – κελεύει γάρ με ἐν τῇ νηῒ μένειν ὁ ναύκληρος – οὐ χαλεπὸν δέ ἐστιν ἐν τῇ πόλει οἰνοπώλιον εὑρεῖν.» Ταῦτ’ εἰπών, «χαίρετε οὖν,» ἔφη, «δεῖ γὰρ νῦν με τοῖς ἄλλοις ναύταις συλλαμβάνειν· δεῖ γὰρ ἡμᾶς πολλὰ φορτία, ἃ ἐν τῷ καταστρώματι κεῖται, ἐκ τῆς νεὼς ἐκφέρειν.»

## Ο ΞΕΡΞΗΣ ΠΡΟΣ ΤΗΝ ΑΣΙΑΝ ΑΝΑΧΩΡΕΙ
Ἔστι δὲ καὶ ὅδε ἄλλος λόγος, ὅτι, ἐπεὶ ὁ Ξέρξης ἀπελαύνων ἐξ Ἀθηνῶν ἀφίκετο εἰς Ἠΐονα, οὐκέτι κατὰ γῆν ἐπορεύετο ἀλλὰ τὴν μὲν στρατιὰν Ὑδάρνῃ ἐπιτρέπει ἀπάγειν εἰς τὸν Ἑλλήσποντον, αὐτὸς δὲ εἰς ναῦν εἰσβὰς ἔπλει εἰς τὴν Ἀσίᾱν. Πλέοντι δὲ αὐτῷ ἄνεμος μὲν μείζων ἐγίγνετο, ἡ δὲ θάλαττα ἐκύμαινεν. Ἡ δὲ ναῦς πλείστους φέρουσα ἀνθρώπους τῶν Περσῶν, οἳ τῷ Ξέρξῃ ἠκολούθουν, ἐν κινδύνῳ ἦν. Ὁ δὲ βασιλεὺς μάλα φοβούμενος τὸν κυβερνήτην ἤρετο εἴ τις σωτηρίᾱ ἐστὶν αὐτοῖς. Ὁ δὲ εἶπεν· «Ὦ δέσποτα, οὐκ ἔστιν οὐδεμία σωτηρίᾱ, ἐὰν μὴ ἀπαλλάγωμέν τινων τῶν πολλῶν ἐπιβατῶν.»
Καὶ Ξέρξης ταῦτα ἀκούσᾱς εἶπεν· «Ὦ ἄνδρες Πέρσαι, νῦν δεῖ ὑμᾶς δηλοῦν εἰ τὸν βασιλέᾱ φιλεῖτε· ἐν ὑμῖν γάρ, ὡς δοκεῖ, ἔστιν ἡ ἐμὴ σωτηρίᾱ.» Ὁ μὲν ταῦτα εἶπεν, οἱ δὲ αὐτὸν προσκυνοῦντες ἔῤῥῑψαν ἑαυτοὺς εἰς τὴν θάλατταν, καὶ ἡ ναῦς ἐπικουφισθεῖσα οὕτω δὴ ἔσωσε τὸν βασιλέᾱ εἰς τὴν Ἀσίᾱν. Ὡς δὲ ἐξέβη εἰς τὴν γῆν, ὁ Ξέρξης ἐποίησε τοῦτο· ὅτι μὲν ἔσωσε τὸν βασιλέᾱ, χρῡσοῦν στέφανον τῷ κυβερνήτῃ ἔδωκεν, ὅτι δὲ Περσῶν πολλοὺς διέφθειρεν ἀπέταμε τὴν κεφαλὴν αὐτοῦ.

